<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Reálný socialismus jako přírodní pohroma a&nbsp;krize státu blahobytu">
    <meta name="apple-mobile-web-app-capable" content="yes">
    <title>Reálný socialismus jako přírodní pohroma a&nbsp;krize státu blahobytu</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Jan Keller: Až na dno blahobytu">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Až na dno blahobytu">
    <meta property="og:title" content="Až na dno blahobytu">
    <meta property="og:type" content="book">
    <meta property="og:book:author" content="Jan Keller">
    <meta property="twitter:title" content="Jan Keller: Až na dno blahobytu">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./az_na_dno_blahobytu_010.html">
    <link rel="next" href="./az_na_dno_blahobytu_012.html">
    <meta name="nb-order" content="7">
    <link rel="self" href="az_na_dno_blahobytu_011.html">
    <meta name="nb-identifier" content="keller-az-na-dno-blahobytu-505dfb3">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="4759" data-nb-chars="33874">
    <nav role="doc-toc">
      <ul class="plain section">
        <li><a href="az_na_dno_blahobytu_006.html">Předmluva ke druhému vydání</a></li>
        <li><a href="az_na_dno_blahobytu_007.html">Úvod: Zplodiny blahobytu</a></li>
        <li><a href="az_na_dno_blahobytu_008.html">Trh, ekonomický růst a&nbsp;příroda</a>
          <ol class="headings-toc">
            <li><a href="az_na_dno_blahobytu_008.html#iluze-růstu">Iluze růstu</a></li>
            <li><a href="az_na_dno_blahobytu_008.html#růst-anebo-kolaps">Růst, anebo kolaps</a></li>
            <li><a href="az_na_dno_blahobytu_008.html#růst-achudoba">Růst a&nbsp;chudoba</a></li>
            <li><a href="az_na_dno_blahobytu_008.html#ekonomický-růst-atřetí-svět">Ekonomický růst a&nbsp;třetí svět</a></li>
            <li><a href="az_na_dno_blahobytu_008.html#ekonomický-růst-adevastace-přírody">Ekonomický růst a&nbsp;devastace přírody</a></li>
            <li><a href="az_na_dno_blahobytu_008.html#vedlejší-důsledky-ekonomického-růstu">Vedlejší důsledky ekonomického růstu</a></li>
          </ol>
        </li>
        <li><a href="az_na_dno_blahobytu_009.html">Potřeby, konzum a&nbsp;příroda</a>
          <ol class="headings-toc">
            <li><a href="az_na_dno_blahobytu_009.html#potřeby-přirozené-apotřeby-vynucené">Potřeby přirozené a&nbsp;potřeby vynucené</a></li>
            <li><a href="az_na_dno_blahobytu_009.html#potřeby-trhu">Potřeby trhu</a></li>
            <li><a href="az_na_dno_blahobytu_009.html#konzum-jako-azyl">Konzum jako azyl</a></li>
            <li><a href="az_na_dno_blahobytu_009.html#automobil-jako-droga">Automobil jako droga</a></li>
            <li><a href="az_na_dno_blahobytu_009.html#potřeby-politického-režimu">Potřeby politického režimu</a></li>
            <li><a href="az_na_dno_blahobytu_009.html#konzum-vpařeništi">Konzum v&nbsp;pařeništi</a></li>
            <li><a href="az_na_dno_blahobytu_009.html#případ-mcdonalds">Případ McDonald’s</a></li>
          </ol>
        </li>
        <li><a href="az_na_dno_blahobytu_010.html">Politická moc a&nbsp;příroda</a>
          <ol class="headings-toc">
            <li><a href="az_na_dno_blahobytu_010.html#kontraproduktivita-národních-států">Kontraproduktivita národních států</a></li>
            <li><a href="az_na_dno_blahobytu_010.html#masová-demokracie-apříroda">Masová demokracie a&nbsp;příroda</a></li>
            <li><a href="az_na_dno_blahobytu_010.html#profesionálové-politiky-apolitičtí-analfabeti">Profesionálové politiky a&nbsp;političtí analfabeti</a></li>
            <li><a href="az_na_dno_blahobytu_010.html#šance-přírody-vsoupeření-politických-stran">Šance přírody v&nbsp;soupeření politických stran</a></li>
            <li><a href="az_na_dno_blahobytu_010.html#všechny-strany-jsou-konzervativní">Všechny strany jsou konzervativní</a></li>
            <li><a href="az_na_dno_blahobytu_010.html#televize-jako-symbol-pasivní-demokracie">Televize jako symbol pasivní demokracie</a></li>
          </ol>
        </li>
        <li><a href="az_na_dno_blahobytu_011.html">Reálný socialismus jako přírodní pohroma a&nbsp;krize státu blahobytu</a>
          <ol class="headings-toc">
            <li><a href="az_na_dno_blahobytu_011.html#kapitalismus-versus-socialismus">Kapitalismus versus socialismus:</a></li>
            <li><a href="az_na_dno_blahobytu_011.html#peníze-aúřad">Peníze a&nbsp;úřad</a></li>
            <li><a href="az_na_dno_blahobytu_011.html#devastace-páchnoucí-adevastace-voňavá">Devastace páchnoucí a&nbsp;devastace voňavá</a></li>
          </ol>
        </li>
        <li><a href="az_na_dno_blahobytu_012.html">Zablokované řešení: Společnost v&nbsp;hypnóze</a></li>
        <li><a href="az_na_dno_blahobytu_013.html">Výzva k&nbsp;přežití: Decentralizace</a>
          <ol class="headings-toc">
            <li><a href="az_na_dno_blahobytu_013.html#neviditelná-ruka-konzumu">Neviditelná ruka konzumu</a></li>
            <li><a href="az_na_dno_blahobytu_013.html#decentralizace-podle-přírody">Decentralizace podle přírody</a></li>
            <li><a href="az_na_dno_blahobytu_013.html#raději-život-než-blahobyt">Raději život než blahobyt</a></li>
          </ol>
        </li>
        <li><a href="az_na_dno_blahobytu_014.html">Místo doslovu</a></li>
        <li><a href="az_na_dno_blahobytu_015.html">Shrnutí</a></li>
        <li><a href="az_na_dno_blahobytu_016.html">Literatura</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./az_na_dno_blahobytu_010.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="9" data-nb-chars="64"><span class="idea" data-nb-ref-number="1" id="idea1" data-nb-words="9" data-nb-chars="64">Reálný socialismus jako přírodní pohroma a&nbsp;krize státu blahobytu</span></h1>
        <section>
          <p class="chunk" data-nb-ref-number="2" data-nb-words="79" data-nb-chars="615"><span class="idea" data-nb-ref-number="2" id="idea2" data-nb-words="79" data-nb-chars="615">Z&nbsp;hlediska ekologického představují kapitalismus a&nbsp;socialismus dvě varianty masové společnosti založené na&nbsp;nadměrné centralizaci moci, která se&nbsp;legitimuje vůči ovládaným péčí o&nbsp;neustálý růst průměrného konzumu. Podstatnou součástí obou systémů je&nbsp;kontrola masy populace prostřednictvím reálného blahobytu, anebo jeho příslibem do&nbsp;budoucna. Oba systémy přitom spočívají na&nbsp;sebevražedném předpokladu, podle něhož jsou jednotlivé části planety Země rukojmím jednotlivých národních států a&nbsp;přírodní bohatství, které se&nbsp;na&nbsp;jejich teritoriu nachází, může být konfiskováno zcela libovolně podle jejich momentálních potřeb.</span></p>
          <p class="chunk" data-nb-ref-number="3" data-nb-words="95" data-nb-chars="689"><span class="idea" data-nb-ref-number="3" id="idea3" data-nb-words="95" data-nb-chars="689">Z&nbsp;ekologického hlediska se&nbsp;socialismus a&nbsp;kapitalismus liší způsobem, jakým znásilňují přírodu pro potřeby své vlastní mocenské reprodukce. Na&nbsp;první pohled jsou patrny pouze nejviditelnější z&nbsp;těchto rozdílů: zatímco kapitalismus dává již tradičně přednost drancování cizích území, socialismus se&nbsp;z&nbsp;řady důvodů iniciativně soustředil na&nbsp;drancování území vlastního. Socialismus jako politický režim vznikl v&nbsp;době, kdy sféry vlivu na&nbsp;zeměkouli byly již rozebrány, a&nbsp;až do&nbsp;svého zhroucení nebyl schopen (přes několik dílčích a&nbsp;dočasných úspěchů) dosáhnout pro sebe výhodnějšího přerozdělení. Za&nbsp;touto vnější kulisou se&nbsp;však skrývají hlubší zvláštnosti základních strukturních rysů obou systémů.</span></p>
          <p class="chunk" data-nb-ref-number="4" data-nb-words="91" data-nb-chars="683"><span class="idea" data-nb-ref-number="4" id="idea4" data-nb-words="91" data-nb-chars="683">V&nbsp;podobě vyspělého kapitalismu a&nbsp;reálného socialismu rozvinula lidská společnost nebývalým způsobem svoji kontrolní a&nbsp;dohlížecí kapacitu. Obě dvě společnosti se&nbsp;zaměřily na&nbsp;neustálé zvyšování své kontroly nad přírodním prostředím i&nbsp;nad svým vlastním chodem. Liší se&nbsp;však v&nbsp;tom, jakým způsobem rozvrhly oblasti přísné kontroly a&nbsp;které oblasti ponechaly naopak stranou svého dohledu. Dále se&nbsp;liší tím, jakému kontrolnímu prostředku přisoudily úlohu dominantního nástroje dohledu nad lidským chováním i&nbsp;nad přírodou. Zatímco kapitalismus používá za&nbsp;tímto účelem především peníze, jejichž tok zprostředkovává tržně, socialismus kontroloval především pomocí byrokraticky utvářených úřadů.</span></p>
          <h2 id="kapitalismus-versus-socialismus" class="chunk" data-nb-ref-number="5" data-nb-words="3" data-nb-chars="32"><span class="idea" data-nb-ref-number="5" id="idea5" data-nb-words="3" data-nb-chars="32">Kapitalismus versus socialismus:</span></h2>
          <p class="chunk" data-nb-ref-number="6" data-nb-words="6" data-nb-chars="44"><span class="idea" data-nb-ref-number="6" id="idea6" data-nb-words="6" data-nb-chars="44">Oblasti kontroly a&nbsp;oblasti relativní svobody</span></p>
          <p class="chunk" data-nb-ref-number="7" data-nb-words="40" data-nb-chars="294"><span class="idea" data-nb-ref-number="7" id="idea7" data-nb-words="40" data-nb-chars="294">Úvahy politiků a&nbsp;žurnalistů o&nbsp;kapitalismu jako společnosti svobody a&nbsp;socialismu jako říši nesvobody nemají pochopitelně za&nbsp;cíl vysvětlit povahu obou společností, nýbrž v&nbsp;případě politiků mají podepřít jejich mocenské postavení, zatímco žurnalistům mají umožnit získat si&nbsp;přízeň těchto politiků.</span></p>
          <p class="chunk" data-nb-ref-number="8" data-nb-words="56" data-nb-chars="386"><span class="idea" data-nb-ref-number="8" id="idea8" data-nb-words="56" data-nb-chars="386">Pohlédneme-li na&nbsp;obě společnosti optikou nehodnotící sociologie, pak zjišťujeme, že&nbsp;v&nbsp;obou politických systémech existuje vcelku konstantní rozložení masy kontroly a&nbsp;v&nbsp;protikladu k&nbsp;ní podobně konstantní objem relativní svobody. Cukroví svobody a&nbsp;bič kontroly velice dobře znají oba dva systémy, liší se&nbsp;však v&nbsp;tom, do&nbsp;jakých oblastí kontrolu směřují a&nbsp;kde ponechávají relativní svobodu.</span></p>
          <p class="chunk" data-nb-ref-number="9" data-nb-words="200" data-nb-chars="1472"><span class="idea" data-nb-ref-number="9" id="idea9" data-nb-words="200" data-nb-chars="1472">Západní společnosti od&nbsp;samého počátku svých moderních dějin podrobují tvrdé a&nbsp;nekompromisní kontrole vše, co&nbsp;souvisí s&nbsp;prací, s&nbsp;podnikáním a&nbsp;s&nbsp;hromaděním zisku. Tato kontrola měla a&nbsp;má mnoho podob. Extrémního stupně dosáhla v&nbsp;samotných počátcích tržního podnikání, kdy práce otroků podrobených drastickému dohledu pomáhala zhodnocovat přírodní bohatství svobodného světadílu. Ve&nbsp;stejné době vznikají v&nbsp;Evropě manufaktury, jejichž vojenská organizace pomáhala disciplinovat až&nbsp;dosud nedostatečně ukázněnou pracovní sílu. I&nbsp;později jsou průmyslové továrny stavěny podle vzoru věznic, tak aby zaručovaly maximální účinnost dohledu nad prací. Ale také podnikatelé se&nbsp;podrobují velice tvrdé kontrole a&nbsp;disciplíně. Má&nbsp;například podobu neustálého vylepšování a&nbsp;precizování technik vedení účtů, zavádění sofistikovaných revizních praktik a&nbsp;podobně. Celý život generací gründerů je&nbsp;pod neúprosným dohledem diktovaným nutností rentability veškerého počínání. Tehdy vzniká přesvědčení, že&nbsp;čas jsou peníze a&nbsp;čas strávený neproduktivně se&nbsp;rovná ušlému zisku. Kontrola času a&nbsp;jeho produktivního trávení se&nbsp;stává stejně přísnou jako kontrola peněz. Celá oblast výroby je&nbsp;koncipována tak, aby z&nbsp;jejího výnosu mohly být hrazeny náklady na&nbsp;všudypřítomný dohled nad zúčastněnými. Zmírnění dohledu neúměrně zvyšuje riziko bankrotu. Vývoj manažerství jako vědecké disciplíny lze pochopit jako snahu o&nbsp;stále dokonalejší internalizaci tohoto dohledu, která umožňuje snížit náklady na&nbsp;jeho výkon.</span></p>
          <p class="chunk" data-nb-ref-number="10" data-nb-words="180" data-nb-chars="1350"><span class="idea" data-nb-ref-number="10" id="idea10" data-nb-words="180" data-nb-chars="1350">Tato tuhá a&nbsp;zcela nekompromisní kontrola, prováděná systematicky v&nbsp;oblasti všech výrobních aktivit, se&nbsp;stala jedním z&nbsp;bezprostředních zdrojů ekonomického úspěchu západní společnosti. Tato společnost zároveň pochopila, že&nbsp;by&nbsp;bylo velmi neekonomické rozšiřovat takto přísnou kontrolu na&nbsp;všechny oblasti života společnosti. Každá kontrolní činnost vyžaduje značné náklady a&nbsp;není ekonomické rozšiřovat kontrolu natolik, že&nbsp;by&nbsp;náklady převážily nad ziskem. (Právě o&nbsp;tom se&nbsp;přesvědčily nejen četné tradiční společnosti, ale v&nbsp;jistém smyslu i&nbsp;společnost reálného socialismu.) Západní společnost proto ponechává četné oblasti života společnosti buď zcela mimo kontrolu, anebo se&nbsp;v&nbsp;těchto sektorech uspokojuje poměrně vysokou mírou nepředvídatelnosti. Část oblastí, v&nbsp;nichž byla ponechána autonomie a&nbsp;volnost, nese pracovní označení „oblast lidských a&nbsp;občanských práv“. Společnosti, které se&nbsp;naopak snažily striktně kontrolovat jednání svých členů i&nbsp;v&nbsp;těchto oblastech, vykazovaly pravidelně vysokou míru nerentability a&nbsp;postupně krachovaly. Vítězná měšťanská společnost pochopila, že&nbsp;stačí podrobit tvrdému dohledu oblast výroby a&nbsp;ostatní výdaje mohou být bez většího rizika ušetřeny. Výstupy fungující výroby v&nbsp;podobě nadbytku konzumního zboží regulují chování členů společnosti zcela spolehlivě a&nbsp;navíc dokáží vsugerovat pocit stále se&nbsp;rozšiřující svobody.</span></p>
          <p class="chunk" data-nb-ref-number="11" data-nb-words="217" data-nb-chars="1502"><span class="idea" data-nb-ref-number="11" id="idea11" data-nb-words="217" data-nb-chars="1502">Společnosti reálného socialismu ke&nbsp;své škodě rozvrhly oblasti kontroly a&nbsp;relativní svobody přesně opačně. Za&nbsp;clonou centrálního plánování a&nbsp;všelidového vlastnictví byla nastolena skutečná říše svobody právě v&nbsp;oblasti práce a&nbsp;výroby. Zde fakticky neplatily žádné zákazy a&nbsp;mnohé zde probíhalo formou naprosto spontánní improvizace. Právo na&nbsp;práci zajišťovalo prakticky všem stabilní zisk a&nbsp;přitom každému garantovalo naprostou volnost, zda pracovat, či&nbsp;nikoli. Pro mnohé tak byla setřena hranice mezi prací a&nbsp;odpočinkem, právě tak jako hranice mezi majetkem státním, družstevním a&nbsp;vlastním. Práce se&nbsp;stala pro mnohé hrou. Hrou o&nbsp;to, kdo si&nbsp;více nahrabe. V&nbsp;této hře soupeřili s&nbsp;komunisty mnozí ziskově angažovaní nestraníci. Při této kratochvíli chléb a&nbsp;hry vystupovaly v&nbsp;dialektické jednotě. Stěží některý zaměstnanec v&nbsp;takzvané svobodné společnosti zažil v&nbsp;práci tolik báječné svobody, jako průměrný zaměstnanec národního podniku v&nbsp;době reálného socialismu. Ten, kdo úzus nerespektoval a&nbsp;chtěl skutečně pracovat, riskoval, že&nbsp;bude považován za&nbsp;potrhlého podivína. V&nbsp;institucionalizované podobě se&nbsp;návyk nepracovat pěstoval právě tak v&nbsp;prostředí učňovského školství, jako na&nbsp;úrovni vysokých škol a&nbsp;mnoha vědeckých ústavů. Nebyl to&nbsp;pochopitelně protest proti režimu, nebyla to&nbsp;čtyřicet let trvající generální stávka. Byla to&nbsp;naopak naprostá identifikace s&nbsp;principy, na&nbsp;nichž byl režim založen. Teprve mnohem později se&nbsp;stane „z milionů líných kmánů dva miliony partyzánů v&nbsp;Matičce stověžaté“ (Karel Kryl).</span></p>
          <p class="chunk" data-nb-ref-number="12" data-nb-words="99" data-nb-chars="722"><span class="idea" data-nb-ref-number="12" id="idea12" data-nb-words="99" data-nb-chars="722">Nastolení skutečné říše svobody v&nbsp;oblasti práce mělo své výhody i&nbsp;nevýhody. Absence účinné kontroly umožňovala těm nejotrlejším kumulovat značné majetky. Vrstva socialistických zbohatlíků začala úspěšně parazitovat na&nbsp;stále hůře fungující ekonomice. Příslušníkům této vrstvy se&nbsp;dařilo provádět v&nbsp;malém i&nbsp;ve větším jakousi původní akumulaci kapitálu. Na&nbsp;rozdíl od&nbsp;klasické akumulace nebyl však jejím doprovodem dohled a&nbsp;kontrola, nýbrž naopak právě absence účinné kontroly. Nevýhodou tohoto postupu bylo, že&nbsp;sice vznikaly značné majetky, spolu s&nbsp;tím však nedocházelo k&nbsp;masovému rozšíření konzumních možností, jako tomu bylo zcela přirozeně v&nbsp;případě kapitalismu. Nekompromisně rabovaná ekonomika toho prostě nebyla schopna.</span></p>
          <p class="chunk" data-nb-ref-number="13" data-nb-words="55" data-nb-chars="399"><span class="idea" data-nb-ref-number="13" id="idea13" data-nb-words="55" data-nb-chars="399">Neexistence snadno dostupného masového konzumu (při stále viditelnějším kontrastu s&nbsp;rozvojem konzumu v&nbsp;západních zemích) neumožňovala účinně manipulovat chováním řadových občanů, tak jak to&nbsp;činí zcela rutinně všechny společnosti nadbytku. To&nbsp;byl také jeden z&nbsp;hlavních důvodů, proč musely být vně sféry výroby celé oblasti chování a&nbsp;myšlení podrobeny zcela otevřenému dohledu a&nbsp;systematické kontrole.</span></p>
          <p class="chunk" data-nb-ref-number="14" data-nb-words="121" data-nb-chars="835"><span class="idea" data-nb-ref-number="14" id="idea14" data-nb-words="121" data-nb-chars="835">Pro reálný socialismus se&nbsp;stala jeho kombinace kontroly a&nbsp;relativní svobody osudnou. Stále rostoucí náklady na&nbsp;kontrolování celé oblasti liberálních práv a&nbsp;svobod neměly být časem z&nbsp;čeho hrazeny. A&nbsp;tak se&nbsp;lidé posléze od&nbsp;socialismu osvobodili. Nikoli však svým hrdinstvím, nýbrž svou leností. Nízká produktivita práce už&nbsp;nedokázala zajistit ani výrobu vlastních okovů. A&nbsp;tak se&nbsp;stalo, že&nbsp;se&nbsp;dělný lid po&nbsp;předlouhém váhání nakonec přece jen postavil odvážně na&nbsp;stranu hrstky disidentů požadujících návrat k&nbsp;úspěšnější kombinaci kontroly a&nbsp;volnosti, ke&nbsp;kombinaci ekonomických nutností a&nbsp;občanských svobod. Zbytnělá vrstva reálně socialistických zbohatlíků pozdravila tuto volbu s&nbsp;upřímným nadšením, neboť jí&nbsp;konečně umožnila přeměnit nakradený majetek v&nbsp;produktivní kapitál. Je&nbsp;s&nbsp;podivem, kdo všechno dokázal profitovat z&nbsp;pravdy a&nbsp;lásky.</span></p>
          <p class="chunk" data-nb-ref-number="15" data-nb-words="129" data-nb-chars="945"><span class="idea" data-nb-ref-number="15" id="idea15" data-nb-words="129" data-nb-chars="945">Nás zde zajímá ovšem ekologická stránka a&nbsp;ekologické dopady obou historicky vyzkoušených kombinací autonomie a&nbsp;kontroly, svobody a&nbsp;dohledu. Politická kontrola zprostředkovaná ekonomickou prosperitou a&nbsp;nadměrným konzumem je&nbsp;kontrolou vysoce efektivní. Náklady na&nbsp;ni&nbsp;hradí příroda. Rituály soukromého konzumu, které jsou druhou stranou hladkého fungování vysoce centralizovaných demokracií a&nbsp;jejich zcela funkčním doplňkem, ukrajují neúprosně z&nbsp;pralesů Brazílie, z&nbsp;pastvin Afriky i&nbsp;z&nbsp;ropných ložisek Blízkého východu. Politická stabilita vyspělých demokracií vyžaduje každoročně obrátit v&nbsp;prach a&nbsp;popel (ne-li v&nbsp;něco horšího) neobnovitelné zdroje, které se&nbsp;tvořily v&nbsp;nitru zeměkoule přibližně milion let. Mnohé demokratické politiky přitom jistě ve&nbsp;snu straší otázka: budou občané vyspělých zemí nadále respektovat demokracii, jestliže jim do&nbsp;budoucna nezaručí, že&nbsp;každý z&nbsp;nich bude moci i&nbsp;nadále za&nbsp;sebou denně zanechávat nevábnou hromádku smetí?</span></p>
          <p class="chunk" data-nb-ref-number="16" data-nb-words="216" data-nb-chars="1444"><span class="idea" data-nb-ref-number="16" id="idea16" data-nb-words="216" data-nb-chars="1444">Reálný socialismus vsadil na&nbsp;absenci účinné kontroly v&nbsp;oblasti produkce. V&nbsp;rekordním čase se&nbsp;mu&nbsp;podařilo dohnat a&nbsp;předehnat Západ v&nbsp;tvorbě skrývek, hald, stok, smetišť a&nbsp;odpadních jímek. To&nbsp;vše se&nbsp;podařilo, aniž by&nbsp;přitom konzum dosáhl úrovně západního vzoru. Zdroje byly obráceny v&nbsp;prach a&nbsp;popel, bez odpovídajícího konzumu to&nbsp;však legitimitu systému neposílilo. Výsledkem byl pocit relativní deprivace širokých mas pracujících, které znaly báječné hamburgery a&nbsp;pivo v&nbsp;plechovkách pouze z&nbsp;amerických filmů. Zatímco vedení strany a&nbsp;vláda neustále vyhlašovaly, že&nbsp;životní úroveň opět vzrostla o&nbsp;n&nbsp;%, hospodyňky byly zoufalé, že&nbsp;si&nbsp;nemohou vyzkoušet na&nbsp;vlastní kůži rozdíly mezi Persilem, Arielem a&nbsp;Vizirem, zatímco jejich manželé byli stresováni komplikovaností výměny nové Škody za&nbsp;ojetý Mercedes. Situace dospěla tak daleko, že&nbsp;dokonce i&nbsp;pro Gottwaldovy vnuky ve&nbsp;stranických funkcích se&nbsp;stal nejprůkaznějším měřítkem úspěchu co&nbsp;nejpohodlnější přístup do&nbsp;obchodů se&nbsp;západním zbožím. Drancování přírody se&nbsp;neustále zvyšovalo v&nbsp;blahé naději, že&nbsp;prosperita se&nbsp;přece také u&nbsp;nás musí jednou dostavit. Materiální výstupy tohoto drancování se&nbsp;však neobjevovaly na&nbsp;pultech běžných obchodů. Ztrácely se&nbsp;v&nbsp;rozvětveném labyrintu klientských sítí propojujících tajemníky, náměstky a&nbsp;vedoucí všech stupňů a&nbsp;všech rezortů. Celý systém se&nbsp;pak zhroutil, když bohatí již nebyli schopni hrát si&nbsp;dále na&nbsp;chudé a&nbsp;chudí již nebyli schopni být na&nbsp;svoji chudobu hrdi.</span></p>
          <p class="chunk" data-nb-ref-number="17" data-nb-words="106" data-nb-chars="705"><span class="idea" data-nb-ref-number="17" id="idea17" data-nb-words="106" data-nb-chars="705">Dnes již stěží kdo určí, jaký díl bohatství, jež neustále plynulo ze&nbsp;soustavně rabované přírody, se&nbsp;rozplynul v&nbsp;nekontrolovatelném plýtvání a&nbsp;kolik uvízlo v&nbsp;sítích tajemníků, náměstků a&nbsp;vedoucích. V&nbsp;každém případě byla tato druhá část zřejmě dostatečně velká na&nbsp;to, aby se&nbsp;na&nbsp;jejím základě vytvořila nová, solidně zajištěná elita moci. Jaký bude její vztah k&nbsp;ekologii? Přesně takový, jaký jí&nbsp;dovolí Mezinárodní měnový fond. Jeho globální strategie, zdá se, připouští pouze dvě možnosti: buďto budeme ještě připuštěni k&nbsp;hostině bohatých, která vyjídá zbytky rezerv z&nbsp;talířů chudých zemí, anebo se&nbsp;zúčastníme této hostiny ve&nbsp;funkci jednohubky, popřípadě dvou jednohubek spojených velice, velice volnou unií.</span></p>
          <p class="chunk" data-nb-ref-number="18" data-nb-words="21" data-nb-chars="156"><span class="idea" data-nb-ref-number="18" id="idea18" data-nb-words="21" data-nb-chars="156">V&nbsp;každém případě však dojde ke&nbsp;změně hlavního nástroje kontroly společnosti i&nbsp;přírodního prostředí. Namísto vlády byrokratického úřadu nastoupí vláda peněz.</span></p>
          <h2 id="peníze-aúřad" class="chunk" data-nb-ref-number="19" data-nb-words="3" data-nb-chars="13"><span class="idea" data-nb-ref-number="19" id="idea19" data-nb-words="3" data-nb-chars="13">Peníze a&nbsp;úřad</span></h2>
          <p class="chunk" data-nb-ref-number="20" data-nb-words="5" data-nb-chars="39"><span class="idea" data-nb-ref-number="20" id="idea20" data-nb-words="5" data-nb-chars="39">jako dva alternativní nástroje kontroly</span></p>
          <p class="chunk" data-nb-ref-number="21" data-nb-words="56" data-nb-chars="420"><span class="idea" data-nb-ref-number="21" id="idea21" data-nb-words="56" data-nb-chars="420">Kapitalismus a&nbsp;socialismus představují dva typy vysoce centralizované a&nbsp;industrializované společnosti. Ke&nbsp;své regulaci užívají tyto společnosti v&nbsp;různé míře dvou hlavních principů, jejichž původ a&nbsp;rozvoj souvisí mnohem více s&nbsp;centralizací než s&nbsp;industrializací. Kapitalismus i&nbsp;socialismus jsou dědici městské kultury a&nbsp;jejích dvou vynálezů: principu kontroly pomocí peněz a&nbsp;principu kontroly pomocí byrokratického úřadu.</span></p>
          <p class="chunk" data-nb-ref-number="22" data-nb-words="52" data-nb-chars="310"><span class="idea" data-nb-ref-number="22" id="idea22" data-nb-words="52" data-nb-chars="310">Peníze a&nbsp;byrokracie představují dva umělé prostředky, s&nbsp;jejichž pomocí lze kontrolovat chování lidí na&nbsp;dálku a&nbsp;udržovat tuto kontrolu v&nbsp;čase. Moc peněz a&nbsp;moc úřadu se&nbsp;přenesla z&nbsp;měst přes knížecí dvory do&nbsp;moderní doby a&nbsp;dnes stojí v&nbsp;samotných základech moderního státu, ať&nbsp;již je&nbsp;jeho politický režim jakýkoli.</span></p>
          <p class="chunk" data-nb-ref-number="23" data-nb-words="80" data-nb-chars="607"><span class="idea" data-nb-ref-number="23" id="idea23" data-nb-words="80" data-nb-chars="607">Zatímco kapitalismus podřídil chod společnosti moci peněz, socialismus podřídil ve&nbsp;stejné míře společnost moci úřadu. Zatímco neomezená moc peněz je&nbsp;jen vnějším projevem fungování generalizovaného trhu, neomezená moc úřaduje vnějším projevem existence byrokracie. Generalizovaný trh i&nbsp;byrokracie, každý svým způsobem, jsou závislé na&nbsp;centralizované moci a&nbsp;svým působením tuto centralizaci neustále posilují. Trh ani byrokracie nemají v&nbsp;sobě zbudovány mechanismy, které by&nbsp;dokázaly brzdit jejich enormní rozpínavost a&nbsp;jejich snahu pohltit a&nbsp;ovládnout všechny ostatní možné způsoby regulace sociálního života.</span></p>
          <p class="chunk" data-nb-ref-number="24" data-nb-words="58" data-nb-chars="402"><span class="idea" data-nb-ref-number="24" id="idea24" data-nb-words="58" data-nb-chars="402">Snaha spojit princip trhu s&nbsp;principem úřadu v&nbsp;měřítku státu a&nbsp;v&nbsp;rámci centralizované moci tak, aby se&nbsp;navzájem korigovaly, dala vzniknout tzv. „státu blahobytu“. Dnešní hluboká krize států tohoto typu naznačuje, že&nbsp;propojení obou protikladných principů je&nbsp;mnohem obtížnější, než se&nbsp;původně předpokládalo. Dokonce se&nbsp;zdá, že&nbsp;v&nbsp;měřítku celých centralizovaných států je&nbsp;takové propojení prakticky nemožné.</span></p>
          <p class="chunk" data-nb-ref-number="25" data-nb-words="99" data-nb-chars="730"><span class="idea" data-nb-ref-number="25" id="idea25" data-nb-words="99" data-nb-chars="730">Cílem státu blahobytu je&nbsp;vyrovnávat nestejné dopady tržního mechanismu na&nbsp;jednotlivce a&nbsp;celé domácnosti přerozdělováním části nadproduktu, jež je&nbsp;realizováno byrokratickým aparátem. I&nbsp;v&nbsp;podmínkách trhu tak má&nbsp;být zajištěna určitá minimální rovnost občanů před konzumem, a&nbsp;to včetně těch, kteří z&nbsp;různých důvodů nebyli tržně příliš úspěšní. Stát blahobytu garantuje všem svým občanům minimální příjem, poskytuje jim základní sociální zabezpečení, základní i&nbsp;vyšší vzdělání, zajišťuje standardní péči o&nbsp;zdraví, zabezpečuje je&nbsp;v&nbsp;nezaměstnanosti, garantuje jim střechu nad hlavou atd. K&nbsp;zajištění všech těchto sociálních vymožeností je&nbsp;nutno odčerpávat část zisků realizovaných tržně pomocí byrokratické správy, která tržně nefunguje.</span></p>
          <p class="chunk" data-nb-ref-number="26" data-nb-words="104" data-nb-chars="722"><span class="idea" data-nb-ref-number="26" id="idea26" data-nb-words="104" data-nb-chars="722">Po&nbsp;dobu přibližně třiceti let od&nbsp;skončení druhé světové války se&nbsp;zdálo, že&nbsp;stát blahobytu dokázal překlenout rozpory mezi povahou peněz a&nbsp;trhu na&nbsp;jedné straně a&nbsp;fungováním byrokracie na&nbsp;straně druhé. Podíl veřejných výdajů z&nbsp;hrubého národního produktu po&nbsp;celou tuto dobu neustále stoupal, životní úroveň téměř celé populace západních zemí rostla až&nbsp;dosud neznámým tempem. Stále vzrůstající kontrast mezi průměrným konzumem na&nbsp;Západě a&nbsp;jeho náhražkovými formami na&nbsp;Východě Evropy výrazně přispíval k&nbsp;diskreditaci reálného socialismu, jehož cíle byly i&nbsp;za odlišnou ideologickou rouškou v&nbsp;podstatě identické s&nbsp;politikou států blahobytu, jejichž ubývající prostředky však ke&nbsp;splnění těchto cílů stále zřetelněji nepostačovaly.</span></p>
          <p class="chunk" data-nb-ref-number="27" data-nb-words="170" data-nb-chars="1228"><span class="idea" data-nb-ref-number="27" id="idea27" data-nb-words="170" data-nb-chars="1228">V&nbsp;polovině sedmdesátých let věnovaly vyspělé země na&nbsp;své sociální výdaje od&nbsp;40&nbsp;% (Rakousko) do&nbsp;54&nbsp;% (Nizozemí) ze&nbsp;svého hrubého národního produktu. Třebaže ropné krize v&nbsp;sedmdesátých letech ekonomikou vyspělých zemí poněkud otřásly, poptávka po&nbsp;sociálním zabezpečení a&nbsp;po garantovaném konzumu nejenže neklesla, ale dále stoupala. Na&nbsp;udržení dosaženého životního standardu musí vyspělé země na&nbsp;přelomu osmdesátých a&nbsp;devadesátých let vydávat již zhruba 50&nbsp;% (Německo, Británie) až&nbsp;60&nbsp;% (Holandsko, Itálie, Dánsko) svého hrubého národního produktu. Švédsko, které dokonce překročilo hranici 60&nbsp;%, mělo jako první země Západu možnost přesvědčit se, že&nbsp;rostoucí přerozdělování vede dříve nebo později k&nbsp;ohrožení ekonomické prosperity. Růst přerozdělování pro sociální účely snižuje možnost investovat do&nbsp;výroby, snižuje motivaci podávat výkon, stále větší část nadproduktu je&nbsp;pohlcována byrokratickou mašinérií zabývající se&nbsp;jeho přerozdělováním. Otevírá se&nbsp;bludný kruh, neboť neustále přibývá těch, kdo musí přispívat na&nbsp;sociální zabezpečení druhých. Spolu s&nbsp;tím se&nbsp;rozvíjejí předpoklady pro vzrůst rasistických nálad, neboť domorodí daňoví poplatníci odmítají přispívat na&nbsp;živobytí politických i&nbsp;ekonomických utečenců ze&nbsp;zahraničí.</span></p>
          <p class="chunk" data-nb-ref-number="28" data-nb-words="61" data-nb-chars="467"><span class="idea" data-nb-ref-number="28" id="idea28" data-nb-words="61" data-nb-chars="467">Tato situace vedla v&nbsp;ekonomické teorii i&nbsp;v&nbsp;praktické politice k&nbsp;energickému nástupu neoliberalismu, který požaduje radikální snížení míry přerozdělování, výraznou redukci moci úřadu a&nbsp;návrat k&nbsp;moci peněz nerovně rozdělovaných trhem. Volá po&nbsp;oživení ekonomiky vyčerpávané nadměrnými sociálními výdaji a&nbsp;po nutnosti povzbuzení pracovní i&nbsp;podnikatelské motivace tlumené nezaslouženou jistotou solidního zabezpečení zcela nezávisle na&nbsp;podaném výkonu a&nbsp;tržních výsledcích.</span></p>
          <p class="chunk" data-nb-ref-number="29" data-nb-words="58" data-nb-chars="433"><span class="idea" data-nb-ref-number="29" id="idea29" data-nb-words="58" data-nb-chars="433">Od&nbsp;sedmdesátých let se&nbsp;tak rozvíjí spor mezi stoupenci minimálně regulovaného trhu a&nbsp;přívrženci výrazné regulace prostřednictvím státní správy. Stoupenci trhu obviňují své soupeře z&nbsp;náklonnosti k&nbsp;socialismu a&nbsp;jeho direktivnímu řízení, odpůrci se&nbsp;brání poukazem na&nbsp;to, že&nbsp;reálný socialismus vznikl v&nbsp;prvé řadě jako odpověď na&nbsp;sociální ignorantství stoupenců čistého trhu, neprozřetelných předchůdců stejně neprozřetelných neoliberálů.</span></p>
          <p class="chunk" data-nb-ref-number="30" data-nb-words="124" data-nb-chars="851"><span class="idea" data-nb-ref-number="30" id="idea30" data-nb-words="124" data-nb-chars="851">Spor mezi oběma tábory je&nbsp;ve&nbsp;skutečnosti výrazem závažné krize západní civilizace, jejíž hodnoty výkonu a&nbsp;spravedlnosti se&nbsp;dostávají do&nbsp;vážné kolize v&nbsp;důsledku omezenosti přírodních zdrojů. Stoupenci státu blahobytu považují za&nbsp;správné, aby každý občan měl vytvořeny podmínky pro důstojný život, a&nbsp;to bez ohledu na&nbsp;svůj ekonomický přínos a&nbsp;svou individuální zdatnost, neboť tyto kvality nemůže v&nbsp;podmínkách komplexní společnosti a&nbsp;v&nbsp;peripetiích své životní dráhy vždy sám dost dobře ovlivňovat. Slabost tohoto přístupu spočívá v&nbsp;tom, že&nbsp;nedokáže stanovit obecně přijatelnou hranici pro to, co&nbsp;lze považovat za&nbsp;důstojné životní podmínky. Princip relativní deprivace působí, že&nbsp;tlak na&nbsp;další zlepšení životního standardu a&nbsp;standardního konzumu nemá konce. (Ani skromnější Holanďan není ochoten klesnout ve&nbsp;své životní úrovni na&nbsp;úroveň průměrného Čecha.)</span></p>
          <p class="chunk" data-nb-ref-number="31" data-nb-words="56" data-nb-chars="361"><span class="idea" data-nb-ref-number="31" id="idea31" data-nb-words="56" data-nb-chars="361">Ekologické dopady životního standardu zajištěného pro celou populaci jsou však otřesné. Jeho běžnou součástí se&nbsp;stalo i&nbsp;právo na&nbsp;atraktivní dovolenou, a&nbsp;tak, když se&nbsp;v&nbsp;létě desítky milionů Němců přesunují ve&nbsp;svých 30 milionech osobních automobilů na&nbsp;pláže italské a&nbsp;francouzské Riviéry, přenáší se&nbsp;mrak zplodin z&nbsp;výfukových plynů až&nbsp;nad ostrovy u&nbsp;pobřeží Irska.</span></p>
          <p class="chunk" data-nb-ref-number="32" data-nb-words="47" data-nb-chars="322"><span class="idea" data-nb-ref-number="32" id="idea32" data-nb-words="47" data-nb-chars="322">Řešení neoliberálů je&nbsp;přímočaré. Nárok každého občana na&nbsp;výši životní úrovně se&nbsp;má&nbsp;řídit pouze tím, nakolik bude jeho výkon oceněn trhem. Schopní jedinci budou podle tohoto předpokladu zcela ve&nbsp;vlastním zájmu iniciovat další ekonomický pokrok. Případné přebytky mohou být teprve dodatečně rozdělovány mezi ty&nbsp;méně schopné.</span></p>
          <p class="chunk" data-nb-ref-number="33" data-nb-words="67" data-nb-chars="443"><span class="idea" data-nb-ref-number="33" id="idea33" data-nb-words="67" data-nb-chars="443">Mezi četné slabiny tohoto přístupu patří neochota stanovit, ve&nbsp;kterém okamžiku budou již potřeby schopných a&nbsp;úspěšných saturovány natolik, že&nbsp;svolí k&nbsp;rozdělení přebytků. Je&nbsp;pravděpodobné, že&nbsp;pokud by&nbsp;takové rozhodnutí mělo zůstat na&nbsp;jejich vůli, celý problém by&nbsp;se&nbsp;poměrně brzy vyřešil tím, že&nbsp;méně schopní by&nbsp;vymřeli hladem. Něco podobného praktikuje liberální politika již delší dobu ve&nbsp;vztazích mezi vyspělými zeměmi a&nbsp;zeměmi třetího světa.</span></p>
          <p class="chunk" data-nb-ref-number="34" data-nb-words="104" data-nb-chars="749"><span class="idea" data-nb-ref-number="34" id="idea34" data-nb-words="104" data-nb-chars="749">Hlavní problém ideologie neoliberalismu tkví ovšem v&nbsp;tom, že&nbsp;je&nbsp;velmi obtížné zajistit loajalitu populace k&nbsp;systému demokracie, není-li pro dostatečně široké vrstvy společnosti zajištěn dostatečný a&nbsp;trvale vzestupný konzum. Tento problém nevadí liberálům ve&nbsp;vztahu k&nbsp;zemím třetího světa, neboť jejich obyvatelstvo je&nbsp;nevolí. Demokracie však je&nbsp;„vládou většiny“ a&nbsp;manipulovat touto většinou bez reálné šance na&nbsp;zajištění jejího materiálního komfortu lze pravděpodobně pouze dočasně. Jakmile je&nbsp;však takový konzum (samozřejmě v&nbsp;důsledku tržně úspěšných) v&nbsp;dostatečném měřítku zajištěn, ocitáme se&nbsp;opět v&nbsp;neúnosné situaci milionů motorizovaných kobylek. Dnešní volání po&nbsp;prosperitě je&nbsp;reklamou na&nbsp;právě takové řešení, které ve&nbsp;skutečnosti řešením není.</span></p>
          <p class="chunk" data-nb-ref-number="35" data-nb-words="29" data-nb-chars="220"><span class="idea" data-nb-ref-number="35" id="idea35" data-nb-words="29" data-nb-chars="220">Spor mezi neoliberály a&nbsp;stoupenci státu blahobytu pomohl zřetelně odkrýt jak omezenost peněz (trhu), tak také omezenost úřadů (byrokracie), pokud jsou používány jako nástroje kontroly společ­nosti i&nbsp;přírodního prostředí.</span></p>
          <p class="chunk" data-nb-ref-number="36" data-nb-words="75" data-nb-chars="603"><span class="idea" data-nb-ref-number="36" id="idea36" data-nb-words="75" data-nb-chars="603">Limity tržní regulace mají podobu tzv. externalit. Strukturní podobou tržního mechanismu je&nbsp;suma kontraktů uzavíraných mezi jednotlivými partnery, přičemž se&nbsp;předpokládá, ze&nbsp;zúčastněné strany mají naprostou svobodu do&nbsp;jednotlivých kontraktů vstoupit, či&nbsp;nikoli. Rozhodují se&nbsp;pouze podle míry výhodnosti jednotlivých kontraktů. Představa ideálního trhu dále předpokládá, že&nbsp;každý přínos účastníka bude druhými odměněn, zatímco opak bude penalizován. Lze uvést triviální příklady: nabídnu-li žádané zboží, budu jeho kupcem odměněn, nedodržím-li podmínky pracovní smlouvy, budu zaměstnavatelem penalizován.</span></p>
          <p class="chunk" data-nb-ref-number="37" data-nb-words="111" data-nb-chars="794"><span class="idea" data-nb-ref-number="37" id="idea37" data-nb-words="111" data-nb-chars="794">Externality představují takové situace, kdy například jednání jedné strany prokazatelně poškozuje stranu druhou, aniž by&nbsp;bylo jakkoli penalizováno. Kladné externality naopak prospívají druhé straně, aniž by&nbsp;byl jejich původce touto stranou či&nbsp;někým jiným odměněn. Jako příklad kladné externality bývá uváděna péče o&nbsp;vlastní zdraví. Tím, že&nbsp;respektuji pravidla hygieny, přispívám zároveň k&nbsp;ochraně druhých před nákazami, aniž bych byl za&nbsp;to&nbsp;z&nbsp;jejich strany odměňován. Běžně uváděnou negativní externalitou je&nbsp;znečištění životního prostředí, které není zahrnuto do&nbsp;nákladů výrobce. V&nbsp;roli poškozené strany zde vystupuje příroda, popřípadě lidé, kteří na&nbsp;znečištění zdravotně doplácejí. Poškozené straně nejsou vzniklé škody automaticky hrazeny, tak jak by&nbsp;tomu mělo v&nbsp;případě dokonalého trhu být.</span></p>
          <p class="chunk" data-nb-ref-number="38" data-nb-words="223" data-nb-chars="1546"><span class="idea" data-nb-ref-number="38" id="idea38" data-nb-words="223" data-nb-chars="1546">Odpůrci trhu poukazují na&nbsp;podobné případy jako na&nbsp;důkazy toho, že&nbsp;trh ve&nbsp;skutečnosti nefunguje natolik perfektně, jak to&nbsp;tvrdí neoklasičtí ekonomové. Stoupenci trhu naopak upozorňují, že&nbsp;příklad znečištění (i&nbsp;všech dalších externalit) je&nbsp;pouze dokladem toho, že&nbsp;v&nbsp;daném případě tržní vztah mezi stranami vlastně neexistuje. Podle těchto ekonomů je&nbsp;to&nbsp;právě absence trhu, co&nbsp;nese v&nbsp;daném případě vinu za&nbsp;nekompenzovanou újmu. Situaci lze údajně napravit tím, že&nbsp;do&nbsp;výrobních nákladů znečišťovatele budou zahrnuty také náklady na&nbsp;kompenzaci škod vzniklých v&nbsp;důsledku znečištění. Tím dojde k&nbsp;takzvané internalizaci ekologických dopadů výroby. Udrží se&nbsp;jen ti&nbsp;výrobci, kteří budou schopni vyrábět ekologicky natolik šetrně, že&nbsp;ani náklady na&nbsp;případné mizivé znečištění neohrozí jejich konkurenceschopnost. Podle stoupenců trhu mohou tedy být ekologické externality řešeny tím, že&nbsp;poškozování přírody se&nbsp;bude započítávat do&nbsp;výrobních nákladů těch, kdo ji&nbsp;poškozují. Takové řešení má&nbsp;řadu důsledků. Mimo jiné z&nbsp;něho plyne, že&nbsp;chudí nebudou moci přírodu poškozovat. Poškozování přírody se&nbsp;stane výlučným právem bohatých. K&nbsp;internalizaci ekologických dopadů do&nbsp;ceny výrobků by&nbsp;navíc muselo dojít u&nbsp;všech výrobců současně, navíc pravděpodobně v&nbsp;mezinárodním měřítku. I&nbsp;potom lze ovšem předpokládat, že&nbsp;kapitálově silnější výrobci si&nbsp;budou moci dovolit „dotovat“ své znečištění, zatímco kapitálově slabší výrobce může snadno přivést na&nbsp;mizinu i&nbsp;znečištění velmi nízké. Zůstane-li u&nbsp;logiky trhu, pak pouze bohatí budou moci odepsanou přírodu řádně zaplatit.</span></p>
          <p class="chunk" data-nb-ref-number="39" data-nb-words="212" data-nb-chars="1614"><span class="idea" data-nb-ref-number="39" id="idea39" data-nb-words="212" data-nb-chars="1614">Na&nbsp;omezenost alternativního způsobu regulace a&nbsp;kontroly prováděné skrze byrokraticky uspořádané organizace upozorňuje koncepce internality organizací vyvinutá koncem sedmdesátých let ekonomem Charlesem Wolfem. Tento koncept poukazuje na&nbsp;bytostnou neekonomičnost v&nbsp;činnosti veřejných organizací. Zatímco externalita znamená, že&nbsp;určitý kladný dopad není odměněn či&nbsp;záporný dopad penalizován, internalita organizací znamená, že&nbsp;zde existuje tendence pobírat odměny bez ohledu na&nbsp;to, vedla-li činnost dané organizace k&nbsp;nějaké formě ekonomického zisku, či&nbsp;obecně k&nbsp;nějakému kladnému dopadu. Příbuznou formou internality organizací je&nbsp;situace, kdy náklady na&nbsp;provoz jsou hrazeny bez ohledu na&nbsp;rentabilitu činnosti. Výsledkem je, že&nbsp;organizace považuje za&nbsp;hlavní kritérium své úspěšnosti především neustálý nárůst rozpočtu na&nbsp;svoji činnost, bez ohledu na&nbsp;výsledky této činnosti. Stoupenci neoliberalismu zdůrazňují, že&nbsp;existující externality jsou pro vývoj zdravé ekonomiky méně nebezpečné, než neustálý růst nákladů spojených s&nbsp;financováním provozu veřejných organizací, které by&nbsp;měly nedostatky trhu korigovat. Jde o&nbsp;působivý argument, zejména v&nbsp;diskusi o&nbsp;možnostech dalšího přežívání státu blahobytu. V&nbsp;podstatě se&nbsp;tvrdí, že&nbsp;činnost byrokratických organizací, které by&nbsp;měly spravedlivěji přerozdělovat část nadproduktu těm, kdo bez vlastního přičinění nemohou být tržně úspěšní, spotřebovává neúměrně velkou část vytvořeného nadproduktu. Pokud by&nbsp;byly byrokratické organizace redukovány na&nbsp;minimum (a volnost trhu tedy rozvinuta maximálně), byla by&nbsp;společnost bohatší, což je&nbsp;koneckonců také v&nbsp;zájmu tržně neúspěšných.</span></p>
          <p class="chunk" data-nb-ref-number="40" data-nb-words="93" data-nb-chars="627"><span class="idea" data-nb-ref-number="40" id="idea40" data-nb-words="93" data-nb-chars="627">Celý spor nás zde nezajímá jako spor mezi politickou pravicí a&nbsp;levicí, zajímají nás pouze ekologické souvislosti a&nbsp;ekologické dopady obou stanovisek. V&nbsp;čem se&nbsp;liší stanovisko peněz a&nbsp;stanovisko úřadu z&nbsp;hlediska přírody? Zatímco trh si&nbsp;chce přírodu koupit, byrokracie ji&nbsp;chce usměrnit svými dekrety. Trh považuje za&nbsp;férové pouze takové ničení přírody, které bylo řádně zaplaceno. Byrokracie pouze takové, které bylo úředně povoleno. Hlubší příbuznost obou stanovisek spočívá v&nbsp;tom, že&nbsp;ani trh, ani úřad nepřiznává přírodě zvláštní statut, který by&nbsp;byl výrazněji odlišný od&nbsp;ostatních kupovaných věcí, či&nbsp;spravovaných záležitostí.</span></p>
          <p class="chunk" data-nb-ref-number="41" data-nb-words="157" data-nb-chars="1038"><span class="idea" data-nb-ref-number="41" id="idea41" data-nb-words="157" data-nb-chars="1038">Ekonomové se&nbsp;snaží prosazovat „ekologický“ přístup i&nbsp;při posuzování nevratného ničení naší planety. Hovoří se&nbsp;v&nbsp;této souvislosti o&nbsp;ekologickém účetnictví. Důsledné uplatňování takového účetnictví však předpokládá, že&nbsp;může být stanovena cena za&nbsp;všechny druhy ohrožování a&nbsp;poškozování života. Kolik by&nbsp;mělo stát například dřevo z&nbsp;brazilských pralesů, pokud by&nbsp;do&nbsp;jeho ceny měla být kromě nákladů na&nbsp;těžbu započítána cena neznámého počtu živočišných druhů, které v&nbsp;důsledku zničení dané části pralesa vyhynou? Jak tuto cenu smrti stanovit, když nikdo není schopen spočítat, zaniknou-li řádově tisíce anebo „jenom“ stovky živočišných a&nbsp;rostlinných druhů? A&nbsp;co když některý z&nbsp;vybitých druhů náhodou obsahuje klíč k&nbsp;vývoji léku proti rakovině? Neměla by&nbsp;se&nbsp;v&nbsp;tom případě započítat do&nbsp;ceny dřeva i&nbsp;cena milionů lidských životů, které na&nbsp;absenci léku doplatí? Pokud ničení pralesů přivodí nevratné změny v&nbsp;atmosféře planety (a nic není pravděpodobnější), neměl by&nbsp;se&nbsp;v&nbsp;ceně mahagonového nábytku pro snoby odrazit snad i&nbsp;výdaj za&nbsp;vyhynutí lidstva?</span></p>
          <p class="chunk" data-nb-ref-number="42" data-nb-words="64" data-nb-chars="419"><span class="idea" data-nb-ref-number="42" id="idea42" data-nb-words="64" data-nb-chars="419">Kde berou ekonomové drzost, s&nbsp;níž si&nbsp;troufají sestavovat své ceníky smrti? A&nbsp;jaká je&nbsp;vůbec cena ekonoma, který v&nbsp;klimatizované kanceláři provádí tyto výpočty na&nbsp;dvě desetinná místa? V&nbsp;čem se&nbsp;liší obchodník, který za&nbsp;nacistické totality kalkuloval ceny transportů pokusných lidí, od&nbsp;ekonoma, který v&nbsp;demokracii řeší problém, jak započítat náklad na&nbsp;rizika jaderného znečištění své rodné země do&nbsp;ceny elektrického proudu?</span></p>
          <p class="chunk" data-nb-ref-number="43" data-nb-words="120" data-nb-chars="829"><span class="idea" data-nb-ref-number="43" id="idea43" data-nb-words="120" data-nb-chars="829">I&nbsp;průměrný ekonom dokáže stanovit, o&nbsp;kolik by&nbsp;měla vzrůst cena určité suroviny při stejné poptávce a&nbsp;klesající nabídce (nabídka neobnovitelných surovin musí v&nbsp;delší perspektivě nutně klesat). Ani geniální ekonom však nedokáže zahrnout do&nbsp;ceny výrobků náklady na&nbsp;škodlivé efekty výroby jednoduše proto, že&nbsp;je&nbsp;při komplexnosti a&nbsp;provázanosti ekologických souvislostí prostě nemůže znát. Pokud by&nbsp;všechny globální ztráty plynoucí bezprostředně i&nbsp;zprostředkovaně z&nbsp;výroby vyčíslit dokázal, je&nbsp;velmi pravděpodobné, že&nbsp;naprostá většina konzumního zboží by&nbsp;byla pro své astronomické ceny zcela neprodejná. Pokud toto zboží zatím prodejné je, není to&nbsp;proto, že&nbsp;by&nbsp;nás jeho výroba smrtelně neohrožovala, nýbrž proto, že&nbsp;ani geniální ekonomové si&nbsp;toto ohrožení neuvědomují, či&nbsp;je&nbsp;prostě z&nbsp;nějakých mimoekonomických důvodů neberou do&nbsp;úvahy.</span></p>
          <p class="chunk" data-nb-ref-number="44" data-nb-words="69" data-nb-chars="526"><span class="idea" data-nb-ref-number="44" id="idea44" data-nb-words="69" data-nb-chars="526">Ani vláda úřadu (byrokracie) není ovšem schopna zohlednit ve&nbsp;svém rozhodování naprostou výjimečnost přírody, nedokáže ji&nbsp;ani odlišit od&nbsp;ostatních objektů svého rozhodování. Příroda tak sdílí osud všech záležitostí, které se&nbsp;kdy staly předmětem rozhodování byrokratického úřadu: její problémy se&nbsp;stávají pro stále více zbytnělou byrokracii víceméně irelevantní. Byrokracie představuje systém, který dokáže parazitovat na&nbsp;jakémkoli řešeném problému. Pro její vlastní bujení je&nbsp;přitom povaha řešeného problému vcelku nepodstatná.</span></p>
          <p class="chunk" data-nb-ref-number="45" data-nb-words="94" data-nb-chars="683"><span class="idea" data-nb-ref-number="45" id="idea45" data-nb-words="94" data-nb-chars="683">Byrokracie představuje institucionalizovaný způsob řešení pro­blémů všeho druhu v&nbsp;podmínkách nadměrně centralizovaného politického útvaru. Z&nbsp;povahy centralizace i&nbsp;z&nbsp;povahy samotné byrokracie přitom vyplývá, že&nbsp;zdaleka nejslabším místem fungování celého systému jsou styčné body mezi úřadem a&nbsp;realitou. Byrokracie představuje poměrně spolehlivý způsob řešení vztahů mezi úřady a&nbsp;úředníky různých úrovní. Ovšem v&nbsp;místě, kde nejnižší úředník již nemá komu štafetu předat, spočívá Achillova pata celého systému. Úředníci tuto slabinu dobře znají a&nbsp;snaží se&nbsp;proto rozsah styčných ploch s&nbsp;mimoúřední realitou minimalizovat. Čím více se&nbsp;jim to&nbsp;daří, tím bezchybněji celá byrokracie funguje.</span></p>
          <p class="chunk" data-nb-ref-number="46" data-nb-words="62" data-nb-chars="456"><span class="idea" data-nb-ref-number="46" id="idea46" data-nb-words="62" data-nb-chars="456">Podobně jako ministerstvo školství dbá, aby nepřicházelo do&nbsp;přímého kontaktu se&nbsp;školami, podobně jako ministerstvo obrany dodržuje bezpečnou vzdálenost od&nbsp;vojenských útvarů, podobně se&nbsp;ministerstvo životního prostředí snaží co&nbsp;možná nejméně se&nbsp;poskvrnit kontaktem s&nbsp;přírodou. Ministři, kteří tento nepsaný zákon nerespektují, nezůstávají ve&nbsp;svých úřadech dlouho. Svým zájmem o&nbsp;školy, armádu či&nbsp;přírodu dokazují, že&nbsp;nepochopili, v&nbsp;čem spočívá jejich funkce.</span></p>
          <p class="chunk" data-nb-ref-number="47" data-nb-words="115" data-nb-chars="869"><span class="idea" data-nb-ref-number="47" id="idea47" data-nb-words="115" data-nb-chars="869">Byrokracie se&nbsp;formovala v&nbsp;evropském civilizačním kontextu po&nbsp;celá staletí. Rozhodně nevznikla proto, aby vyřešila kterýkoli z&nbsp;problémů, které po&nbsp;tuto dobu společnost trápily. Ostatně celý mechanismus jejího fungování takovému jednorázovému vyřešení jakéhokoli problému spolehlivě brání. Nalézat účinná řešení není přirozeně v&nbsp;zájmu žádné organizace, neboť by&nbsp;tím ztratila důvod k&nbsp;existenci. V&nbsp;jejím zájmu je&nbsp;problémy právě jen řešit. Byrokracie jako seberegulující systém ustavila základní vzorce svého fungování v&nbsp;době, kdy vidina nekonečného řešení určitého problému znamenala záruku trvalého sociálního zabezpečení členů organizace a&nbsp;vysokého statusu pro všechny řešitele. Byrokratický úřad je&nbsp;proto naprosto nevhodným nástrojem pro řešení problémů ekologického typu, tedy problémů, jejichž nevyřešení nepřináší trvalé zajištění a&nbsp;status, nýbrž zánik celého systému.</span></p>
          <h2 id="devastace-páchnoucí-adevastace-voňavá" class="chunk" data-nb-ref-number="48" data-nb-words="5" data-nb-chars="38"><span class="idea" data-nb-ref-number="48" id="idea48" data-nb-words="5" data-nb-chars="38">Devastace páchnoucí a&nbsp;devastace voňavá</span></h2>
          <p class="chunk" data-nb-ref-number="49" data-nb-words="35" data-nb-chars="256"><span class="idea" data-nb-ref-number="49" id="idea49" data-nb-words="35" data-nb-chars="256">Období budování, rozvoje a&nbsp;postupného vyhnívání reálného socia­lismu lze přirovnat k&nbsp;přírodní pohromě. Existuje přesná dokumentace, která zachycuje dopady tohoto období na&nbsp;naši přírodu i&nbsp;na zdravotní stav populace (Moldan 1990, Hadač 1983, Vavroušek 1990).</span></p>
          <p class="chunk" data-nb-ref-number="50" data-nb-words="117" data-nb-chars="806"><span class="idea" data-nb-ref-number="50" id="idea50" data-nb-words="117" data-nb-chars="806">Tyto práce, fundované v&nbsp;oblasti přírodovědné, bohužel nezachycují, o&nbsp;co vlastně u&nbsp;nás zejména v&nbsp;posledních dvaceti letech šlo. Pod vlajkou socialismu, kterou již stěží kdo dokázal brát vážně, probíhala na&nbsp;jedné straně jakási obdoba původní akumulace kapitálu, a&nbsp;to stejně dravě a&nbsp;nekompromisně, jako na&nbsp;Západě počátkem novověku. Na&nbsp;straně druhé sílila konzumní závislost populace na&nbsp;zbytečných výrobcích masové spotřeby. To&nbsp;vše probíhalo za&nbsp;obrovského mrhání přírodními zdroji, jako ostatně všude tam, kde majetek, jenž se&nbsp;stal objektem akumulace, nepatřil dosud nikomu. Také v&nbsp;tomto ohledu jsme pouze kopírovali Západ z&nbsp;období počátku novověku. Výsledkem je&nbsp;ekologická katastrofa a&nbsp;stav země srovnatelný pouze se&nbsp;stavem zemí třetího světa, které se&nbsp;staly objektem tržního drancování financovaného Severem.</span></p>
          <p class="chunk" data-nb-ref-number="51" data-nb-words="257" data-nb-chars="1708"><span class="idea" data-nb-ref-number="51" id="idea51" data-nb-words="257" data-nb-chars="1708">Aby bylo možno odhadnout, jaké jsou vůbec možnosti pozitivních změn do&nbsp;budoucna, bylo by&nbsp;třeba pečlivě zvážit a&nbsp;rozlišit, jaký díl naší ekologické katastrofy byl způsoben socialistickou za­ostalostí země a&nbsp;kolik z&nbsp;ní je&nbsp;prostým důsledkem toho, že&nbsp;žijeme ve&nbsp;vysoce centralizovaném státním útvaru, který je&nbsp;již sto let industrializován a&nbsp;který je&nbsp;vzhledem k&nbsp;rezervám zdrojů všeho druhu evidentně přelidněn. Je&nbsp;vysoce pravděpodobné, že&nbsp;pokud by&nbsp;naše ekonomika nebyla podrobena strategickým požadavkům Sovětského svazu a&nbsp;jeho vojenské kultury, nebyla by&nbsp;naše ekologická situace tak zoufalá, jako je&nbsp;dnes. Byla by&nbsp;zřejmě pouze tak zoufalá, jako je&nbsp;v&nbsp;dnešním Holandsku, severní Itálii či&nbsp;Anglii. Měli bychom určitě o&nbsp;několik set kilometrů více dálnic, v&nbsp;republice by&nbsp;bylo nepochybně již několik desítek prodejen firmy McDonald’s, na&nbsp;tisíc obyvatel by&nbsp;nepřipadalo pouze 173 osobních aut, nýbrž něco přes 400, nikoli 122 televizorů, nýbrž zhruba 350. Denně bychom spotřebovali na&nbsp;hlavu přibližně 3&nbsp;500 kalorií stejně jako dnes, potraviny bychom však kupovali v&nbsp;přepestrých obalech. Dětská úmrtnost by&nbsp;byla jen nepatrně nižší, průměrný věk by&nbsp;však byl o&nbsp;několik let vyšší. Naše surovinové bohatství by&nbsp;snad nebylo vydrancováno, protože bychom své potřeby dokázali uspokojovat drancováním méně progresivních zemí. Naše elektrárny by&nbsp;snad nebyly přetíženy, neboť bychom energeticky náročnou výrobu realizovali na&nbsp;území méně šťastných států. Radost z&nbsp;prosperity by&nbsp;nám mohlo kazit snad jen to, že&nbsp;globálně bychom byli ve&nbsp;stejně katastrofální situaci, v&nbsp;jaké jsme společně s&nbsp;Holanďany dnes. Skleníkový efekt by&nbsp;nás ohrožoval naprosto stejně a&nbsp;ultrafialové záření by&nbsp;kosilo jen o&nbsp;něco zdravější a&nbsp;snad opálenější populaci.</span></p>
          <p class="chunk" data-nb-ref-number="52" data-nb-words="54" data-nb-chars="408"><span class="idea" data-nb-ref-number="52" id="idea52" data-nb-words="54" data-nb-chars="408">Reálný socialismus, jehož gulášová prosperita byla jen zvlášť plýtvavou karikaturou prosperity Západu, se&nbsp;rozvíjel i&nbsp;stagnoval na&nbsp;půdorysu centralizované společnosti konzumu. Jeho udržitelnou alternativou stěží může být společnost, která má&nbsp;centralizaci i&nbsp;konzum ve&nbsp;svém znaku. Situace se&nbsp;nezlepší, když se&nbsp;ke&nbsp;dvanácti obézním hvězdičkám připojí dvanáct nebo čtyřiadvacet podvyživených, o&nbsp;to však lačnějších.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./az_na_dno_blahobytu_012.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>