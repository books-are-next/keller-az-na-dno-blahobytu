<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Politická moc a&nbsp;příroda">
    <meta name="apple-mobile-web-app-capable" content="yes">
    <title>Politická moc a&nbsp;příroda</title>
    <link rel="stylesheet" href="./style/style.min.css" media="screen" integrity="sha256-B3gLD3ahhzhEdo6UinammBwydemN1LIOKCNUgIhBIno=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="/assets/favicon.ico">
    <link rel="icon" type="image/png" sizes="16x16" href="/assets/favicon-16x16.png">
    <link rel="icon" type="image/png" sizes="32x32" href="/assets/favicon-32x32.png">
    <link rel="icon" type="image/png" sizes="48x48" href="/assets/favicon-48x48.png">
    <link rel="manifest" href="/assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Jan Keller: Až na dno blahobytu">
    <link rel="apple-touch-icon" sizes="57x57" href="/assets/apple-touch-icon-57x57.png">
    <link rel="apple-touch-icon" sizes="60x60" href="/assets/apple-touch-icon-60x60.png">
    <link rel="apple-touch-icon" sizes="72x72" href="/assets/apple-touch-icon-72x72.png">
    <link rel="apple-touch-icon" sizes="76x76" href="/assets/apple-touch-icon-76x76.png">
    <link rel="apple-touch-icon" sizes="114x114" href="/assets/apple-touch-icon-114x114.png">
    <link rel="apple-touch-icon" sizes="120x120" href="/assets/apple-touch-icon-120x120.png">
    <link rel="apple-touch-icon" sizes="144x144" href="/assets/apple-touch-icon-144x144.png">
    <link rel="apple-touch-icon" sizes="152x152" href="/assets/apple-touch-icon-152x152.png">
    <link rel="apple-touch-icon" sizes="167x167" href="/assets/apple-touch-icon-167x167.png">
    <link rel="apple-touch-icon" sizes="180x180" href="/assets/apple-touch-icon-180x180.png">
    <link rel="apple-touch-icon" sizes="1024x1024" href="/assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Až na dno blahobytu">
    <meta property="og:title" content="Až na dno blahobytu">
    <meta property="og:type" content="book">
    <meta property="og:book:author" content="Jan Keller">
    <meta property="twitter:title" content="Jan Keller: Až na dno blahobytu">
    <meta property="og:image" content="/assets/cover-1200x620.png">
    <meta property="twitter:image" content="/assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./az_na_dno_blahobytu_009.html">
    <link rel="next" href="./az_na_dno_blahobytu_011.html">
    <meta name="nb-order" content="6">
    <link rel="self" href="az_na_dno_blahobytu_010.html">
    <meta name="nb-identifier" content="keller-az-na-dno-blahobytu-f73be5a">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="8341" data-nb-chars="58353">
    <nav role="doc-toc">
      <ul class="plain section">
        <li><a href="az_na_dno_blahobytu_006.html">Předmluva ke druhému vydání</a></li>
        <li><a href="az_na_dno_blahobytu_007.html">Úvod: Zplodiny blahobytu</a></li>
        <li><a href="az_na_dno_blahobytu_008.html">Trh, ekonomický růst a&nbsp;příroda</a>
          <ol class="headings-toc">
            <li><a href="az_na_dno_blahobytu_008.html#iluze-růstu">Iluze růstu</a></li>
            <li><a href="az_na_dno_blahobytu_008.html#růst-anebo-kolaps">Růst, anebo kolaps</a></li>
            <li><a href="az_na_dno_blahobytu_008.html#růst-achudoba">Růst a&nbsp;chudoba</a></li>
            <li><a href="az_na_dno_blahobytu_008.html#ekonomický-růst-atřetí-svět">Ekonomický růst a&nbsp;třetí svět</a></li>
            <li><a href="az_na_dno_blahobytu_008.html#ekonomický-růst-adevastace-přírody">Ekonomický růst a&nbsp;devastace přírody</a></li>
            <li><a href="az_na_dno_blahobytu_008.html#vedlejší-důsledky-ekonomického-růstu">Vedlejší důsledky ekonomického růstu</a></li>
          </ol>
        </li>
        <li><a href="az_na_dno_blahobytu_009.html">Potřeby, konzum a&nbsp;příroda</a>
          <ol class="headings-toc">
            <li><a href="az_na_dno_blahobytu_009.html#potřeby-přirozené-apotřeby-vynucené">Potřeby přirozené a&nbsp;potřeby vynucené</a></li>
            <li><a href="az_na_dno_blahobytu_009.html#potřeby-trhu">Potřeby trhu</a></li>
            <li><a href="az_na_dno_blahobytu_009.html#konzum-jako-azyl">Konzum jako azyl</a></li>
            <li><a href="az_na_dno_blahobytu_009.html#automobil-jako-droga">Automobil jako droga</a></li>
            <li><a href="az_na_dno_blahobytu_009.html#potřeby-politického-režimu">Potřeby politického režimu</a></li>
            <li><a href="az_na_dno_blahobytu_009.html#konzum-vpařeništi">Konzum v&nbsp;pařeništi</a></li>
            <li><a href="az_na_dno_blahobytu_009.html#případ-mcdonalds">Případ McDonald’s</a></li>
          </ol>
        </li>
        <li><a href="az_na_dno_blahobytu_010.html">Politická moc a&nbsp;příroda</a>
          <ol class="headings-toc">
            <li><a href="az_na_dno_blahobytu_010.html#kontraproduktivita-národních-států">Kontraproduktivita národních států</a></li>
            <li><a href="az_na_dno_blahobytu_010.html#masová-demokracie-apříroda">Masová demokracie a&nbsp;příroda</a></li>
            <li><a href="az_na_dno_blahobytu_010.html#profesionálové-politiky-apolitičtí-analfabeti">Profesionálové politiky a&nbsp;političtí analfabeti</a></li>
            <li><a href="az_na_dno_blahobytu_010.html#šance-přírody-vsoupeření-politických-stran">Šance přírody v&nbsp;soupeření politických stran</a></li>
            <li><a href="az_na_dno_blahobytu_010.html#všechny-strany-jsou-konzervativní">Všechny strany jsou konzervativní</a></li>
            <li><a href="az_na_dno_blahobytu_010.html#televize-jako-symbol-pasivní-demokracie">Televize jako symbol pasivní demokracie</a></li>
          </ol>
        </li>
        <li><a href="az_na_dno_blahobytu_011.html">Reálný socialismus jako přírodní pohroma a&nbsp;krize státu blahobytu</a>
          <ol class="headings-toc">
            <li><a href="az_na_dno_blahobytu_011.html#kapitalismus-versus-socialismus">Kapitalismus versus socialismus:</a></li>
            <li><a href="az_na_dno_blahobytu_011.html#peníze-aúřad">Peníze a&nbsp;úřad</a></li>
            <li><a href="az_na_dno_blahobytu_011.html#devastace-páchnoucí-adevastace-voňavá">Devastace páchnoucí a&nbsp;devastace voňavá</a></li>
          </ol>
        </li>
        <li><a href="az_na_dno_blahobytu_012.html">Zablokované řešení: Společnost v&nbsp;hypnóze</a></li>
        <li><a href="az_na_dno_blahobytu_013.html">Výzva k&nbsp;přežití: Decentralizace</a>
          <ol class="headings-toc">
            <li><a href="az_na_dno_blahobytu_013.html#neviditelná-ruka-konzumu">Neviditelná ruka konzumu</a></li>
            <li><a href="az_na_dno_blahobytu_013.html#decentralizace-podle-přírody">Decentralizace podle přírody</a></li>
            <li><a href="az_na_dno_blahobytu_013.html#raději-život-než-blahobyt">Raději život než blahobyt</a></li>
          </ol>
        </li>
        <li><a href="az_na_dno_blahobytu_014.html">Místo doslovu</a></li>
        <li><a href="az_na_dno_blahobytu_015.html">Shrnutí</a></li>
        <li><a href="az_na_dno_blahobytu_016.html">Literatura</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./az_na_dno_blahobytu_009.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="4" data-nb-chars="23"><span class="idea" data-nb-ref-number="1" id="idea1" data-nb-words="4" data-nb-chars="23">Politická moc a&nbsp;příroda</span></h1>
        <section>
          <p class="chunk" data-nb-ref-number="2" data-nb-words="33" data-nb-chars="239"><span class="idea" data-nb-ref-number="2" id="idea2" data-nb-words="33" data-nb-chars="239">Samotný trh není schopen svými mechanismy regulovat hospodaření člověka na&nbsp;planetě způsobem, který by&nbsp;bylo možno přežít. Existují snad v&nbsp;oblasti dnešní politické moci spolehlivější mechanismy, které by&nbsp;pojišťovaly šanci lidstva na&nbsp;přežití?</span></p>
          <h2 id="kontraproduktivita-národních-států" class="chunk" data-nb-ref-number="3" data-nb-words="3" data-nb-chars="34"><span class="idea" data-nb-ref-number="3" id="idea3" data-nb-words="3" data-nb-chars="34">Kontraproduktivita národních států</span></h2>
          <p class="chunk" data-nb-ref-number="4" data-nb-words="77" data-nb-chars="547"><span class="idea" data-nb-ref-number="4" id="idea4" data-nb-words="77" data-nb-chars="547">Politická mapa světa je&nbsp;dnes složena z&nbsp;pestrobarevné mozaiky národních států i&nbsp;států vytvořených dodatečně jako nápodoba států národních. Centralizační síly moderních států dokázaly v&nbsp;průběhu staletí překonat vnitřní anarchii a&nbsp;blokovat odstředivé tendence uvnitř svých hranic. Stav války všech proti všem tam byl alespoň v&nbsp;rámci jednotlivých států překonán. Navenek státních hranic však k&nbsp;podobné pacifikaci zdaleka nedošlo. Každý stát usiluje o&nbsp;vlastní suverenitu, která v&nbsp;podstatě znamená, že&nbsp;si&nbsp;kdykoli vyhrazuje právo vyhlásit válku komukoli.</span></p>
          <p class="chunk" data-nb-ref-number="5" data-nb-words="84" data-nb-chars="560"><span class="idea" data-nb-ref-number="5" id="idea5" data-nb-words="84" data-nb-chars="560">Ani jeden z&nbsp;existujících států pochopitelně nevznikl kvůli ochraně přírody. Přesto si&nbsp;každý z&nbsp;nich osobuje svrchované právo vystupovat jako protektor té&nbsp;části přírody, kterou vojensky okupuje. Je&nbsp;jen jedním ze&nbsp;znaků paradoxní situace, že&nbsp;právě vojenské výdaje pohlcují ročně 10 až&nbsp;30&nbsp;% veškeré spotřebované energie a&nbsp;surovin. Jsme tak svědky truchlivého obrazu, kdy zhruba dvě stě po&nbsp;zuby vyzbrojených národních armád stráží jednotlivá národní bohatství zemí, které se&nbsp;mimo jiné právě v&nbsp;důsledku vyzbrojování a&nbsp;cvičení těchto armád stávají stále méně bohatými.</span></p>
          <p class="chunk" data-nb-ref-number="6" data-nb-words="96" data-nb-chars="641"><span class="idea" data-nb-ref-number="6" id="idea6" data-nb-words="96" data-nb-chars="641">První moderní státní útvary, podle jejichž vzoru pak byly vytvářeny stále další státy, se&nbsp;od&nbsp;svého vzniku velice čile zapojily do&nbsp;soutěže o&nbsp;to, který z&nbsp;nich ovládne větší díl přírody a&nbsp;získá tak pod svou kontrolu větší množství strategicky významných zdrojů. Po&nbsp;určitou dobu probíhalo toto soutěžení téměř výlučně mezi bezprostředními sousedy, protože bylo technicky nemožné přivlastnit si&nbsp;další kus přírody jinak, než jeho bezprostředním připojením k&nbsp;vlastnímu území. Skutečné dějiny moderního státu začínají v&nbsp;15. a&nbsp;16. století, tedy v&nbsp;době, kdy zároveň (shodou okolností?) dochází k&nbsp;prvním přesunům přírodního bohatství v&nbsp;masovém měřítku.</span></p>
          <p class="chunk" data-nb-ref-number="7" data-nb-words="98" data-nb-chars="690"><span class="idea" data-nb-ref-number="7" id="idea7" data-nb-words="98" data-nb-chars="690">Skutečná revoluce v&nbsp;plundrování zdrojů planety ve&nbsp;prospěch ekonomik dominujících států se&nbsp;však odehrála poměrně nedávno, teprve ve&nbsp;druhé polovině 19. století. Až&nbsp;do&nbsp;té&nbsp;doby byly možnosti transportu přírodních zdrojů ve&nbsp;velkém měřítku a&nbsp;na větší vzdálenosti silně omezeny. Teprve vynález parního stroje a&nbsp;jeho aplikace v&nbsp;námořní a&nbsp;železniční dopravě umožnily provádět transport surovin skutečně velkoryse. V&nbsp;souvislosti s&nbsp;tím se&nbsp;změnil také přístup k&nbsp;domorodcům. Přestali být masově vyvražďováni a&nbsp;začali být soustřeďováni do&nbsp;koncentračních táborů jako mimořádně laciná pracovní síla. Značné úspěchy v&nbsp;této změněné taktice zaznamenali v&nbsp;Indii Angličané, skuteční vynálezci pracovních táborů.</span></p>
          <p class="chunk" data-nb-ref-number="8" data-nb-words="52" data-nb-chars="365"><span class="idea" data-nb-ref-number="8" id="idea8" data-nb-words="52" data-nb-chars="365">Od&nbsp;šedesátých let minulého století až&nbsp;do&nbsp;první světové války se&nbsp;tak rozvíjí sféra jakéhosi neomerkantilismu, kdy se&nbsp;každá z&nbsp;průmyslových zemí snaží vytvořit velký, soběstačný monopol na&nbsp;dodávání zboží a&nbsp;na odběr surovin. Různé formy koloniální a&nbsp;neokoloniální závislosti umožňují pokračovat v&nbsp;této taktice opatřování nedostatkových zdrojů hluboko do&nbsp;našeho století.</span></p>
          <p class="chunk" data-nb-ref-number="9" data-nb-words="42" data-nb-chars="279"><span class="idea" data-nb-ref-number="9" id="idea9" data-nb-words="42" data-nb-chars="279">Teprve vlivem narůstající ekologické krize se&nbsp;taktika vyspělých národních ekonomik opět mění. Přestává pro ně&nbsp;být atraktivní soustřeďovat zdroje a&nbsp;suroviny ve&nbsp;vlastní zemi a&nbsp;z&nbsp;nich pak, za&nbsp;velkého znečištění domácího prostředí, vyrábět zboží určené stejně z&nbsp;velké části na&nbsp;vývoz.</span></p>
          <p class="chunk" data-nb-ref-number="10" data-nb-words="193" data-nb-chars="1418"><span class="idea" data-nb-ref-number="10" id="idea10" data-nb-words="193" data-nb-chars="1418">Začíná se&nbsp;prosazovat tendence ponechat méně vyspělým zemím jejich díl přírodního bohatství a&nbsp;umístit v&nbsp;nich především toxické fáze jeho zpracování. Tento postup má&nbsp;řadu výhod. Vyspělé země jím sníží míru svého vlastního znečištění, kromě toho klesnou náklady firem na&nbsp;odškodnění těch zaměstnanců, jejichž zdraví je&nbsp;zplodinami výroby znehodnoceno. Zdraví a&nbsp;životy lidí v&nbsp;méně vyspělých zemích jsou totiž, bráno čistě tržně, lacinější. Dějiny nejvýznamnějších národních států za&nbsp;poslední dvě či&nbsp;tři století dokazují, že&nbsp;tyto politické útvary dokáží v&nbsp;závislosti na&nbsp;své momentální ekonomické a&nbsp;vojenské síle velice úspěšně provádět transport značných objemů přírodního bohatství. Dokáží rovněž minimalizovat dopady zpracování surovin na&nbsp;své vlastní obyvatelstvo a&nbsp;lokalizovat je&nbsp;do&nbsp;vzdálených (ze svého hlediska) částí planety. Jejich schopnost přispívat jednotlivě či&nbsp;koordinovaně k&nbsp;ochraně zbytku světového přírodního bohatství byla však až&nbsp;dosud zcela zanedbatelná. „Národní zájmy“ v&nbsp;minulosti nesčetněkrát posloužily ke&nbsp;zdůvodnění drancování přírody ve&nbsp;válkách mezi státy a&nbsp;jejich koalicemi. Tytéž „národní zájmy“ však nebyly zatím zapojeny do&nbsp;úsilí o&nbsp;uchování zbytků přírody jinak než zcela okrajově. Naopak, posedlost národních ekonomik vidinou neustálého růstu (jednoho z&nbsp;nejbizarnějších projevů opožděného merkantilismu) představuje ve&nbsp;svých ekologických důsledcích velké nebezpečí pro přežití lidstva jako celku.</span></p>
          <p class="chunk" data-nb-ref-number="11" data-nb-words="62" data-nb-chars="408"><span class="idea" data-nb-ref-number="11" id="idea11" data-nb-words="62" data-nb-chars="408">Národní vlády už&nbsp;z&nbsp;principu legitimace své moci před voliči nejsou schopny počínat si&nbsp;jinak, než že&nbsp;neustále upřednostňují zájmy svého státu před zájmem globálním. Národní státy byly příliš dlouho navyklé prosazovat své vlastní zájmy na&nbsp;úkor zájmů druhých států. Tento instinkt u&nbsp;nich nevymizel ani v&nbsp;radikálně změněné situaci. Působí nyní naprosto kontraproduktivně, přesto o&nbsp;nic méně silně než v&nbsp;minulosti.</span></p>
          <p class="chunk" data-nb-ref-number="12" data-nb-words="199" data-nb-chars="1391"><span class="idea" data-nb-ref-number="12" id="idea12" data-nb-words="199" data-nb-chars="1391">Jednou z&nbsp;hlavních příčin naprosté nešetrnosti národních států vůči přírodnímu prostředí je&nbsp;jejich velikost. I&nbsp;když rozdíly v&nbsp;územní rozloze mezi malými a&nbsp;velkými státy mohou být značné, až&nbsp;na&nbsp;velice řídké výjimky platí, že&nbsp;rozloha existujících států je&nbsp;zároveň příliš malá i&nbsp;příliš velká. Je&nbsp;příliš veliká na&nbsp;to, aby ponechávala obyvatelstvu možnost žít nerušeně v&nbsp;měřítkách přirozených regionů. Centralizovaná státní moc podřizuje naopak potenciální regiony svým vlastním potřebám, manipuluje s&nbsp;jejich potřebami a&nbsp;vytváří zdání své nezastupitelnosti tím, že&nbsp;uměle zvyšuje vzájemnou závislost jednotlivých regionů na&nbsp;sobě a&nbsp;všech dohromady na&nbsp;centru. Zároveň jsou ovšem národní státy příliš malé na&nbsp;to, aby dokázaly uspokojovat potřeby svých obyvatel (poté, co&nbsp;se&nbsp;již vydaly cestou maximalizace jejich potřeb) samy ze&nbsp;svých vlastních zdrojů. Jednotlivé národní státy mohou dnes vypracovat kratší či&nbsp;delší seznamy toho, čeho se&nbsp;jim nedostává a&nbsp;co si&nbsp;tedy nutně potřebují opatřit u&nbsp;jiných států. I&nbsp;když zbavily regiony jejich potenciální soběstačnosti, nedokáží je&nbsp;v&nbsp;tomto ohledu suplovat. Výsledkem je, že&nbsp;se&nbsp;samy stávají nesoběstačnými vzhledem k&nbsp;nadnárodnímu společenství propojovanému stále úžeji nadnárodní sítí bankovnictví a&nbsp;obchodu. Doprovodný vzrůst objemu transportu věcí a&nbsp;dopravy osob představuje z&nbsp;hlediska energetické náročnosti nejtíživější položku na&nbsp;účtu ekologické únosnosti.</span></p>
          <p class="chunk" data-nb-ref-number="13" data-nb-words="28" data-nb-chars="190"><span class="idea" data-nb-ref-number="13" id="idea13" data-nb-words="28" data-nb-chars="190">Existuje více důvodů podpírajících úsudek, podle něhož se&nbsp;dnes instituce národních států již přežila a&nbsp;bylo by&nbsp;vhodné nahradit ji&nbsp;jiným organizačním členěním. Uvedeme alespoň některé z&nbsp;nich:</span></p>
          <ol>
            <li class="chunk" data-nb-ref-number="14" data-nb-words="133" data-nb-chars="924"><span class="idea" data-nb-ref-number="14" id="idea14" data-nb-words="133" data-nb-chars="924">Rostoucí nefunkčnost národních států v&nbsp;měnící se&nbsp;situaci. V&nbsp;době, kdy první národní státy postupně vznikaly, převyšovaly jiné typy mocenských útvarů co&nbsp;do&nbsp;své schopnosti ochránit populaci žijící na&nbsp;určitém území. Samostatné město, knížecí dvůr i&nbsp;archaičtější mocenské útvary nebyly přibližně od&nbsp;16. století schopny zajistit spolehlivou obranu životů a&nbsp;majetků těch, kdo v&nbsp;nich žili. Moderní stát, který vzniká jako svérázná kombinace prvků městské samosprávy a&nbsp;knížecího panství, dokáže své poddané a&nbsp;později občany ochránit mnohem lépe, a&nbsp;to jak před vnitřní anarchií, tak před útoky zvenčí. Dokáže navíc podpořit také jejich kolektivní expanzi navenek, jak o&nbsp;tom svědčí dějiny kolonialismu v&nbsp;16. až&nbsp;19. století. Tato protektorská funkce státu vzhledem k&nbsp;vlastním občanům je&nbsp;radikálně zproblematizována ve&nbsp;dvacátém století. Vynález zbraní hromadného ničení spolu s&nbsp;globálními ekologickými problémy situaci naprosto změnily.</span></li>
          </ol>
          <p class="chunk" data-nb-ref-number="15" data-nb-words="143" data-nb-chars="1013"><span class="idea" data-nb-ref-number="15" id="idea15" data-nb-words="143" data-nb-chars="1013">V&nbsp;obou případech přestává být suverenita národních států zárukou účinné ochrany občanů. Občané dále odevzdávají daně a&nbsp;slouží v&nbsp;armádě svého státu, nemohou se&nbsp;však do&nbsp;budoucna domnívat, že&nbsp;tyto jejich náklady budou v&nbsp;případě potřeby adekvátně vyváženy dostatečnou ochranou. Moderní státy se&nbsp;v&nbsp;jistém smyslu dostaly do&nbsp;nezáviděníhodné situace feudálů v&nbsp;době absolutismu. Také oni vyžadovali od&nbsp;svých poddaných nejrůznější dávky, poslušnost a&nbsp;úctu, nebyli však v&nbsp;důsledku centralizace panovnické moci již schopni oplatit v&nbsp;případě potřeby ochranou zájmů svých poddaných. Národní státy jsou dnes v&nbsp;podobné situaci jako šlechta počátkem moderního věku a&nbsp;jejich představitelé mají vzhledem k&nbsp;mezinárodním bankám asi tolik reálné moci jako napudrovaní dvořané ve&nbsp;Versailles. Suverenita států přestává garantovat cokoli kromě práva vyhlašovat válku druhým v&nbsp;situaci, kdy mnohem vážnější ekologická krize již dávno přestala respektovat všechny hranice. Státní suverenita se&nbsp;stává kontraproduktivní v&nbsp;měřítku celé planety.</span></p>
          <ol start="2">
            <li class="chunk" data-nb-ref-number="16" data-nb-words="115" data-nb-chars="789"><span class="idea" data-nb-ref-number="16" id="idea16" data-nb-words="115" data-nb-chars="789">Problém veřejných (kolektivních) statků. V&nbsp;obecnější rovině brání existence národních států tomu, aby mohl být na&nbsp;mezinárodní úrovni uspokojivě řešen problém tzv. kolektivních statků. Jedná se&nbsp;o&nbsp;nejrůznější výkony, o&nbsp;nichž platí, že&nbsp;nikdo nemůže být z&nbsp;jejich užívání vyloučen a&nbsp;přitom nikomu neplyne z&nbsp;účasti ostatních na&nbsp;využívání těchto statků a&nbsp;služeb žádná škoda. Jako příklad tohoto druhu statků bývá uváděno veřejné osvětlení, udržování klidu a&nbsp;pořádku, požární služba apod. Existence veřejných statků vede k&nbsp;tzv. kolektivnímu dilematu: když nikdo nemůže být z&nbsp;užívání veřejných statků vyloučen, je&nbsp;obtížné určit, kdo má&nbsp;platit náklady spojené s&nbsp;jejich provozem. Zároveň nikdo se, alespoň teoreticky, nemůže stát příživníkem, neboť užíváním těchto statků nikdo nepůsobí nikomu škodu.</span></li>
          </ol>
          <p class="chunk" data-nb-ref-number="17" data-nb-words="75" data-nb-chars="560"><span class="idea" data-nb-ref-number="17" id="idea17" data-nb-words="75" data-nb-chars="560">V&nbsp;rámci jednotlivých států se&nbsp;problém úhrady provozu i&nbsp;rizika parazitování na&nbsp;veřejných statcích řeší prostřednictvím systému povinných daní. Na&nbsp;mezinárodní úrovni však analogická instance chybí. Vláda nejbohatšího státu světa proto mohla na&nbsp;summitu v&nbsp;Rio de&nbsp;Janeiru odmítnout financovat alespoň zpomalení likvidace rostlinných a&nbsp;živočišných druhů na&nbsp;zeměkouli. Neexistuje ale ani způsob, jak rozdělit, formou světové daně povinnost vydržovat existenci kolektivních statků mezi jednotlivé suverénní státy, aniž by&nbsp;tím utrpěla jejich nadevše stavěná suverenita.</span></p>
          <ol start="3">
            <li class="chunk" data-nb-ref-number="18" data-nb-words="115" data-nb-chars="841"><span class="idea" data-nb-ref-number="18" id="idea18" data-nb-words="115" data-nb-chars="841">Slabost státu oproti nadnárodním společnostem. Moderní stát je&nbsp;institucí historicky starší než generalizovaný trh. Národní trhy se&nbsp;ve&nbsp;skutečnosti vyvíjely za&nbsp;silné asistence státní moci. I&nbsp;klasičtí liberálové v&nbsp;čele s&nbsp;Adamem Smithem přiznávají státu řadu důležitých funkcí při stanovení a&nbsp;udržování pravidel pro hladké fungování trhu. Moderní státy provedly pacifikaci svých teritorií, která se&nbsp;stala podmínkou pro ustavení a&nbsp;provoz pokojných směnných vztahů. Pacifikovaly dokonce i&nbsp;řadu vzdálených oblastí světa, s&nbsp;nimiž měly zájem tržní vztahy provozovat. Zejména kolébka liberalismu Anglie učinila nejednu zkušenost s&nbsp;tím, jak užitečná je&nbsp;důkladná dělostřelecká příprava pro nastolení pokojných a&nbsp;jistě zcela rovnoprávných směnných vztahů. Vojenská síla národních států byla v&nbsp;minulosti právě tak doprovodem ustavování trhů mezinárodních.</span></li>
          </ol>
          <p class="chunk" data-nb-ref-number="19" data-nb-words="135" data-nb-chars="1000"><span class="idea" data-nb-ref-number="19" id="idea19" data-nb-words="135" data-nb-chars="1000">Dnes se&nbsp;situace v&nbsp;mnohém změnila. Zatímco státní moc zůstala omezena na&nbsp;národní rovinu, ekonomická moc v&nbsp;podobě velkých finančních a&nbsp;obchodních korporací se&nbsp;dokázala internacionalizovat. Jednotlivé národní vlády již za&nbsp;této situace nejsou schopny vykonávat účinně své mimotržní funkce, jejichž prostřednictvím v&nbsp;minulosti dokázaly některé účinky trhu částečně korigovat. Prohlubující se&nbsp;integrace světové ekonomiky umožňuje koncentrovat nebývalou moc v&nbsp;rukách nadnárodních korporací, které pak mohou využívat zbývající světové zdroje, aniž by&nbsp;se&nbsp;musely zodpovídat národním vládám. I&nbsp;když tyto vlády zůstávají formálně správci svého národního přírodního bohatství, jejich hospodářská situace jim zpravidla nedovoluje zacházet s&nbsp;tímto bohatstvím skutečně hospodárně. „Je třeba přiznat, že&nbsp;většina nadnárodních korporací netvoří nová zaměstnání, spíše je&nbsp;jen umně rozmísťuje po&nbsp;světě ve&nbsp;snaze snížit mzdy a&nbsp;náklady na&nbsp;ochranu zdraví, právě tak jako na&nbsp;ochranu životního prostředí“ (Douthwaite 1992:175).</span></p>
          <p class="chunk" data-nb-ref-number="20" data-nb-words="42" data-nb-chars="315"><span class="idea" data-nb-ref-number="20" id="idea20" data-nb-words="42" data-nb-chars="315">Zatímco v&nbsp;často podružných otázkách jednotlivé státy úzkostlivě lpí na&nbsp;své státní suverenitě, v&nbsp;těch záležitostech, které mohou ve&nbsp;svých důsledcích snadno ohrozit i&nbsp;poslední zbytky jejich národního bohatství, zachovávají postoje až&nbsp;překvapivě smířlivé. Jejich ústupnost je&nbsp;motivována příslibem „marmelády na&nbsp;zítra“.</span></p>
          <ol start="4">
            <li class="chunk" data-nb-ref-number="21" data-nb-words="186" data-nb-chars="1288"><span class="idea" data-nb-ref-number="21" id="idea21" data-nb-words="186" data-nb-chars="1288"><p>Krize státu blahobytu. Kromě zajištění ochrany pro své občany usilují národní státy již zhruba sto let též o&nbsp;alespoň elementární zajištění svých občanů po&nbsp;stránce materiální. Stát blahobytu se&nbsp;pokusil zajistit všem svým občanům takový ekvivalent bezpečí a&nbsp;jistoty, který vlastníkům dokáže zajistit jejich vlastní majetek. Stát se&nbsp;zde projevuje jako velký pojišťovací ústav, který chce garantovat svým klientům za&nbsp;všech okolností přijatelnou životní úroveň. Měřítka pro to, co&nbsp;lze považovat za&nbsp;ještě přijatelné, přitom neustále rostou. Vyspělé státy byly v&nbsp;tomto pojišťovacím úsilí natolik aktivní, že&nbsp;v&nbsp;řadě z&nbsp;nich došlo k&nbsp;situaci, kdy rytmus veřejných výdajů určených na&nbsp;zabezpečení životního standardu občanů překročil tempo vlastního ekonomického růstu. Vzniklé vážné ekonomické problémy států blahobytu oslabují loajalitu jejich občanů. Bohatší část požaduje oslabení státu, který podle jejího názoru zbytečně mrhá prostředky a&nbsp;podporuje lenost a&nbsp;pasivitu, chudší část se&nbsp;odvrací od&nbsp;institucí, od&nbsp;nichž může očekávat stále menší podporu v&nbsp;těžkých životních situacích. Výsledkem je, že&nbsp;stát, který v&nbsp;minulosti vzal na&nbsp;sebe zřejmě příliš mnoho pravomocí i&nbsp;povinností, postupně zjišťuje, že&nbsp;pravomoci se&nbsp;mu&nbsp;daří prosazovat stále obtížněji, zatímco svým závazkům dokáže dostát stále méně.</p></span></li>
            <li class="chunk" data-nb-ref-number="22" data-nb-words="91" data-nb-chars="667"><span class="idea" data-nb-ref-number="22" id="idea22" data-nb-words="91" data-nb-chars="667"><p>Problematičnost moderního státu v&nbsp;zemích třetího světa. Kolonialisté odešli ze&nbsp;svých bývalých držav, všude však po&nbsp;sobě zanechali návod, jak si&nbsp;zřídit vlastní stát přesně podle starého vzoru. Evropané dosáhli toho, že&nbsp;nikdo dnes nemůže nárokovat vlastní nezávislost, pokud si&nbsp;nepořídí vlajku, hymnu a&nbsp;stát evropského typu. Vznikají tak nutně státy, které připomínají spíše karikatury svých původních vzorů. Jedná se&nbsp;často o&nbsp;pouhé mechanické připojení administrativního aparátu ke&nbsp;značně heterogenní kmenové společnosti. Nově vyškolená národní byrokracie se&nbsp;omezuje často jen na&nbsp;policejně administrativní opatření, aniž by&nbsp;výrazněji kontrolovala ekonomický život země.</p></span></li>
          </ol>
          <p class="chunk" data-nb-ref-number="23" data-nb-words="52" data-nb-chars="394"><span class="idea" data-nb-ref-number="23" id="idea23" data-nb-words="52" data-nb-chars="394">Jak již bylo vzpomenuto, právě v&nbsp;tomto ohledu mívají značný prostor pro své působení právě nadnárodní společnosti. Mocenská elita korupcí akumuluje zbytky národního bohatství, opřena přitom o&nbsp;široce rozvětvenou síť příbuzenských a&nbsp;klientských vztahů. Základní masa populace se&nbsp;o&nbsp;existenci národního státu dovídá často jen prostřednictvím nedobrovolného kontaktu s&nbsp;moderní potlačovací technikou.</span></p>
          <p class="chunk" data-nb-ref-number="24" data-nb-words="84" data-nb-chars="622"><span class="idea" data-nb-ref-number="24" id="idea24" data-nb-words="84" data-nb-chars="622">Stručně lze shrnout: dnešní forma státu vznikla jako pokus o&nbsp;řešení specifických problémů Evropy na&nbsp;počátku novověku. Problémy, s&nbsp;nimiž je&nbsp;lidstvo konfrontováno dnes, se&nbsp;radikálně změnily. Jedná se&nbsp;především o&nbsp;globální ekologické problémy. Při jejich řešení nevystupují národní státy zdaleka jako optimální nástroje řešení, spíše se&nbsp;stávají zdroji nových konfliktů a&nbsp;nových problémů. Konfrontace národních států s&nbsp;jejich válečnickým pojetím suverenity vytvářejí stále nové série pseudoproblémů, které svou vyhroceností zatlačují do&nbsp;pozadí problémy, na&nbsp;jejichž rychlém řešení závisí přežití lidstva jako biologického druhu.</span></p>
          <p class="chunk" data-nb-ref-number="25" data-nb-words="106" data-nb-chars="777"><span class="idea" data-nb-ref-number="25" id="idea25" data-nb-words="106" data-nb-chars="777">Moderní stát ztratil svoji původní funkci garanta ochrany a&nbsp;bezpečí svých občanů, nedaří se&nbsp;mu&nbsp;řešit ani funkci odvozenou&nbsp;– úlohu spolehlivého zaopatřovatele blahobytu. V&nbsp;prvém případě se&nbsp;stává zdrojem mezinárodního napětí a&nbsp;konfliktů, které druhotně devastují přírodu. V&nbsp;případě druhém se&nbsp;svým dílem zasloužil o&nbsp;neudržitelný vzrůst masového konzumu, opět s&nbsp;následným ohrožením zbylých přírodních zdrojů. Národní stát vytvořil mechanismy zabezpečení, obrany apod., které jsou natolik centralizované, že&nbsp;na&nbsp;jednotku výstupu spotřebovávají neúměrné množství zdrojů všeho druhu. Na&nbsp;druhé straně ani tato neúnosně předimenzovaná centralizace nedokáže zaručit naplňování cílů, které jsou s&nbsp;existencí moderního státu spojovány a&nbsp;které tvoří základ jeho legitimity vzhledem k&nbsp;občanům.</span></p>
          <p class="chunk" data-nb-ref-number="26" data-nb-words="116" data-nb-chars="824"><span class="idea" data-nb-ref-number="26" id="idea26" data-nb-words="116" data-nb-chars="824">Ve&nbsp;svých důsledcích je&nbsp;sama možnost přežití občanů na&nbsp;udržitelné úrovni právě další existencí státní moci v&nbsp;současné podobě nebezpečně ohrožována. Tyto státy se&nbsp;mohou velmi snadno stávat zdroji nových nacionálních konfliktů, jejich zodpovědnost vůči přírodě vně člověka je&nbsp;přitom minimální. Tyto státy vznikly v&nbsp;době, kdy ekologické problémy ještě neexistovaly ve&nbsp;viditelné poloze, a&nbsp;dodnes nedokázaly vpravit ekologickou citlivost do&nbsp;mechanismů svého fungování. Představují v&nbsp;prvé řadě subjekty kumulované politické moci a&nbsp;jsou zcela pohlceny problémem distribuce, legitimace a&nbsp;kontroly této moci. Podstatné je, že&nbsp;žádné řešení těchto problémů nemůže být z&nbsp;ekologického hlediska přijatelné právě proto, že&nbsp;se&nbsp;stále jedná o&nbsp;distribuci, legitimizaci a&nbsp;kontrolu moci centralizované, a&nbsp;tedy ekologicky i&nbsp;lidsky vysoce nešetrné.</span></p>
          <h2 id="masová-demokracie-apříroda" class="chunk" data-nb-ref-number="27" data-nb-words="4" data-nb-chars="27"><span class="idea" data-nb-ref-number="27" id="idea27" data-nb-words="4" data-nb-chars="27">Masová demokracie a&nbsp;příroda</span></h2>
          <p class="chunk" data-nb-ref-number="28" data-nb-words="38" data-nb-chars="254"><span class="idea" data-nb-ref-number="28" id="idea28" data-nb-words="38" data-nb-chars="254">Evropští (a po&nbsp;jejich vzoru tedy také naši) politikové často o&nbsp;demokracii prohlašují, že&nbsp;je&nbsp;to&nbsp;nejlepší ze&nbsp;všech špatných politických zřízení. Politik, který tento bonmot vymyslel, byl vtipný. Politikové, kteří ho&nbsp;donekonečna opakují, jsou už&nbsp;jenom líní.</span></p>
          <p class="chunk" data-nb-ref-number="29" data-nb-words="72" data-nb-chars="552"><span class="idea" data-nb-ref-number="29" id="idea29" data-nb-words="72" data-nb-chars="552">Moderní demokracie je&nbsp;pokusem o&nbsp;legitimizaci a&nbsp;kontrolu vysoce centralizované a&nbsp;ve své podstatě nedemokratické moci. Moderní státy a&nbsp;jejich politikové těží z&nbsp;toho, že&nbsp;pojem „demokracie“ se&nbsp;původně pojil se&nbsp;sociálně přehlednými, protože miniaturními útvary antických městských států. Jestliže sama demokracie řeckých měst vykazovala velmi četné vady a&nbsp;nedostatky (existence otroků, vyloučení žen, totalitní rysy vynucené permanentním válčením obce), pak demokracie centralizovaná představuje politický útvar, který je&nbsp;třeba interpretovat velice opatrně.</span></p>
          <p class="chunk" data-nb-ref-number="30" data-nb-words="28" data-nb-chars="169"><span class="idea" data-nb-ref-number="30" id="idea30" data-nb-words="28" data-nb-chars="169">Při veškeré úctě k&nbsp;heslům demokracie je&nbsp;totiž nápadné, že&nbsp;ve&nbsp;světě, v&nbsp;němž právě demokracie mají konečné rozhodující slovo, se&nbsp;pro přežití lidstva dělá tak zoufale málo.</span></p>
          <p class="chunk" data-nb-ref-number="31" data-nb-words="137" data-nb-chars="961"><span class="idea" data-nb-ref-number="31" id="idea31" data-nb-words="137" data-nb-chars="961">Demokracie vznikají z&nbsp;nedemokratických systémů, jakmile jsou privilegia a&nbsp;všeobecná poslušnost nahrazeny hodnotami rovnosti a&nbsp;svobody. Zejména heslo svobody je&nbsp;natolik povznášející (kdo by&nbsp;nedal přednost svobodě před poddanstvím), že&nbsp;zpravidla blokuje pokusy o&nbsp;hlubší úvahu. Svoboda myšlení, slova a&nbsp;svědomí byly probojovány jako kritické ideje v&nbsp;odporu ke&nbsp;skutečnostem, které jejich realizaci pro většinu lidí, či&nbsp;dokonce pro všechny nedovolovaly. Podle Marcuseho je&nbsp;konkrétní substancí veškeré svobody osvobození od&nbsp;nedostatku. Je-li tomu tak, pak společnost konzumu představuje nebezpečnou past na&nbsp;svobodu. Svobody zde nemůže být využito ke&nbsp;změně systému (snaha měnit prosperující systém za&nbsp;jiný je&nbsp;považována za&nbsp;abnormální), může se&nbsp;realizovat pouze ve&nbsp;svobodě volby v&nbsp;rámci širokého sortimentu zboží a&nbsp;služeb. Je&nbsp;to&nbsp;svoboda člověka, který může libovolně mačkat různé klapky herního automatu, nesmí však v&nbsp;žádném případě prohlásit, že&nbsp;ho&nbsp;hra přestala bavit.</span></p>
          <p class="chunk" data-nb-ref-number="32" data-nb-words="68" data-nb-chars="475"><span class="idea" data-nb-ref-number="32" id="idea32" data-nb-words="68" data-nb-chars="475">V&nbsp;situaci, kdy rozsah a&nbsp;podobu alternativních voleb určují vzájemně si&nbsp;konkurující výrobci, „kupující má&nbsp;jen druhořadé a&nbsp;pochybné privilegium vybrat si&nbsp;mezi různými vzájemně si&nbsp;konkurujícími výrobky“ (Fromm 1992:138). Snaha odstoupit od&nbsp;takové hry by&nbsp;změnila člověka v&nbsp;podivína, který se&nbsp;sám vylučuje ze&nbsp;slušné společnosti. V&nbsp;omezeném měřítku to&nbsp;společnost toleruje, neboť masová výroba zboží a&nbsp;jeho masový odbyt nejsou ohroženy individuálními úchylkami v&nbsp;chování konzumentů.</span></p>
          <p class="chunk" data-nb-ref-number="33" data-nb-words="92" data-nb-chars="632"><span class="idea" data-nb-ref-number="33" id="idea33" data-nb-words="92" data-nb-chars="632">Pluralitní demokracie promítá popsaný mechanismus i&nbsp;do chování voličů. Tito lidé mají naprostou svobodu rozhodovat se&nbsp;mezi alternativami, jejichž podobu mohou v&nbsp;podmínkách centralizované masové demokracie spoluurčovat jen nepatrně, anebo spíše vůbec. Skutečná svoboda volby ovšem neznamená přiklonění se&nbsp;k&nbsp;jedné z&nbsp;předepsaných variant, skutečná svoboda by&nbsp;měla zahrnovat možnost podílet se&nbsp;přímo na&nbsp;tvorbě variant, mezi nimiž volba proběhne. Je&nbsp;zřejmé, že&nbsp;z&nbsp;psychologických důvodů působí i&nbsp;dílčí rozšíření svobody jako úleva na&nbsp;ty, kdo dříve neměli volbu prakticky žádnou. V&nbsp;Evropě však již tato dílčí svoboda již stěží koho ohromí.</span></p>
          <p class="chunk" data-nb-ref-number="34" data-nb-words="97" data-nb-chars="693"><span class="idea" data-nb-ref-number="34" id="idea34" data-nb-words="97" data-nb-chars="693">Skutečná svoboda je&nbsp;v&nbsp;podmínkách centralizované státní moci minimální. Nejde přitom zdaleka jen o&nbsp;to, že&nbsp;cesta z&nbsp;periferie do&nbsp;centra politického dění je&nbsp;příliš dlouhá a&nbsp;hierarchicky členěná, takže centrum mívá dostatek možností zastavit nezvané daleko od&nbsp;bran politického rozhodování. Snad ještě závažnější je&nbsp;ta&nbsp;skutečnost, že&nbsp;vysoce centralizované politické útvary jsou nuceny vyrovnávat se&nbsp;s&nbsp;problémy, jež jsou natolik komplexní, že&nbsp;je&nbsp;stěží představitelné, aby o&nbsp;nich rozhodovali nespecialisté, tedy občané jakožto političtí amatéři. Státní politika vyžaduje profesionály, zatímco volební kampaně apelují na&nbsp;politické laiky, či&nbsp;dokonce analfabety. Je&nbsp;na&nbsp;nich, aby vybrali ty&nbsp;nejschopnější.</span></p>
          <p class="chunk" data-nb-ref-number="35" data-nb-words="9" data-nb-chars="50"><span class="idea" data-nb-ref-number="35" id="idea35" data-nb-words="9" data-nb-chars="50">Jak je&nbsp;mají vlastně poznat, to&nbsp;jim nikdo neporadí.</span></p>
          <h2 id="profesionálové-politiky-apolitičtí-analfabeti" class="chunk" data-nb-ref-number="36" data-nb-words="5" data-nb-chars="46"><span class="idea" data-nb-ref-number="36" id="idea36" data-nb-words="5" data-nb-chars="46">Profesionálové politiky a&nbsp;političtí analfabeti</span></h2>
          <p class="chunk" data-nb-ref-number="37" data-nb-words="55" data-nb-chars="392"><span class="idea" data-nb-ref-number="37" id="idea37" data-nb-words="55" data-nb-chars="392">Teoreticky by&nbsp;měla demokracie znamenat, že&nbsp;každý občan bude mít stejné právo podílet se&nbsp;na&nbsp;rozhodování o&nbsp;svých osudech. Toto naivní pojetí demokracie zároveň implicitně předpokládá, že&nbsp;demokratické instituce rozhodují o&nbsp;osudech občanů podle míry závažnosti jednotlivých problémů. Ani tento předpoklad není v&nbsp;masové demokracii splněn, velká politika funguje jiným způsobem a&nbsp;ctí jiné priority.</span></p>
          <p class="chunk" data-nb-ref-number="38" data-nb-words="71" data-nb-chars="519"><span class="idea" data-nb-ref-number="38" id="idea38" data-nb-words="71" data-nb-chars="519">Osmnácté století, které připravilo nástup masové demokracie a&nbsp;její zastupitelské podoby, považovalo instituci voleb za&nbsp;prvek nedemokratický, vhodný spíše pro zřízení aristokratické. Volby jsou výběrem elity, která by&nbsp;měla převyšovat ostatní svými znalostmi, rozhledem a&nbsp;schopnostmi. „Velká většina našich spoluobčanů nemá ani dostatek vzdělání, ani dost volného času, aby se&nbsp;mohla přímo zabývat zákony, které budou řídit Francii. Proto za&nbsp;tímto účelem volí své reprezentanty,“ konstatuje abbé Sieyes koncem 18. století.</span></p>
          <p class="chunk" data-nb-ref-number="39" data-nb-words="63" data-nb-chars="465"><span class="idea" data-nb-ref-number="39" id="idea39" data-nb-words="63" data-nb-chars="465">Teprve následující století začíná připouštět, že&nbsp;volby mohou vyjadřovat skutečnou participaci občanů na&nbsp;politice. Tehdy vzniká zjednodušená představa, podle níž volby zajišťují, aby se&nbsp;vůle voličů prosazovala prostřednictvím jednání jejich zástupců. I&nbsp;přes to&nbsp;však volby v&nbsp;mínění mnohých zůstávají nutným zlem, které je&nbsp;zde proto, že&nbsp;čistě technicky nelze v&nbsp;podmínkách velkých centralizovaných politických útvarů zajišťovat participaci všech na&nbsp;moci jiným způsobem.</span></p>
          <p class="chunk" data-nb-ref-number="40" data-nb-words="153" data-nb-chars="1131"><span class="idea" data-nb-ref-number="40" id="idea40" data-nb-words="153" data-nb-chars="1131">V&nbsp;současné době určitou alternativu zdánlivě nabízí prudký rozvoj počítačové a&nbsp;sdělovací techniky. Díky němu se&nbsp;některým zdá do&nbsp;budoucna poměrně jednoduché zabezpečit pro každého občana tlačítko, jehož prostřednictvím se&nbsp;bude moci osobně podílet na&nbsp;rozhodování, podobně jako to&nbsp;činí dnes poslanci nejvyšších zákonodárných orgánů. Tato iluze účastnické demokracie ovšem automaticky předpokládá, že&nbsp;občané budou mít tolik času ke&nbsp;studiu nejrůznějších aspektů chodu centralizovaného státu, jako mají za&nbsp;tímto účelem uvolnění poslanci. Snad s&nbsp;výjimkou nezaměstnaných je&nbsp;tento předpoklad zcela jistě nesprávný. V&nbsp;podmínkách centralizovaného státu je&nbsp;nevyhnutelné rozdělení občanů z&nbsp;hlediska jejich politických pravomocí na&nbsp;profesionální politické reprezentanty a&nbsp;jejich více či&nbsp;méně amatérské voliče. V&nbsp;důsledku toho je&nbsp;přirozené, že&nbsp;„volby mohou jen velice zřídka odhalit, jak by&nbsp;si&nbsp;většina představovala řešení specifických politických problémů“ (Gaxie 1978:27). Ve&nbsp;skutečnosti instituce voleb implicitně rozděluje společnost na&nbsp;menšinu, která fakticky rozhoduje, a&nbsp;na většinu, která má&nbsp;při tomto rozhodování jen zcela nepatrnou váhu.</span></p>
          <p class="chunk" data-nb-ref-number="41" data-nb-words="97" data-nb-chars="681"><span class="idea" data-nb-ref-number="41" id="idea41" data-nb-words="97" data-nb-chars="681">Tato skutečnost mimochodem plně odpovídá liberálnímu chápání politiky. Podle ideologie liberalismu je&nbsp;vlastní sférou seberealizace člověka občanská společnost. Zde je&nbsp;lidská energie využívána nejproduktivněji. Sféra státu a&nbsp;státní politiky je&nbsp;jen nutným zlem, jehož jediným legitimním účelem je&nbsp;bdít nad tím, aby svobodný chod občanské společnosti nebyl zvnějšku narušován a&nbsp;deformován. Politikové jsou lidé, kteří se&nbsp;obětují kvůli tomu, aby se&nbsp;ostatní mohli nerušeně realizovat. Tato oběť je&nbsp;jim vynahrazena tím, že&nbsp;jejich profese umožňuje kariéru jako každá jiná. Jinak by&nbsp;stěží kdo schopný projevil zájem ztrácet ve&nbsp;sféře politiky čas, který je&nbsp;drahocenný, neboť znamená peníze.</span></p>
          <p class="chunk" data-nb-ref-number="42" data-nb-words="25" data-nb-chars="155"><span class="idea" data-nb-ref-number="42" id="idea42" data-nb-words="25" data-nb-chars="155">Povšimněme si&nbsp;nyní, jak si&nbsp;počínají obecně lidé, kteří jsou ochotni se&nbsp;za&nbsp;nás obětovat, abychom se&nbsp;my&nbsp;mohli plně realizovat ve&nbsp;svých občanských povoláních.</span></p>
          <p class="chunk" data-nb-ref-number="43" data-nb-words="88" data-nb-chars="597"><span class="idea" data-nb-ref-number="43" id="idea43" data-nb-words="88" data-nb-chars="597">Obsahem práce profesionálního politika je&nbsp;získávání a&nbsp;udržování kontroly nad nástroji ovládání. Bez takové kontroly by&nbsp;byl bezmocný, nemohl by&nbsp;činit opatření, která považuje pro blaho svých spoluobčanů za&nbsp;žádoucí. Na&nbsp;druhé straně profesionalizace politiky znamená, že&nbsp;vzniká vrstva lidí, kteří jsou na&nbsp;politiku více či&nbsp;méně odkázáni, musí žít nejen pro ni, ale také z&nbsp;ní. Při velkém počtu odborníků, jichž je&nbsp;zapotřebí k&nbsp;řízení centralizovaných politických útvarů, nelze obsazovat tato místa pouze lidmi, jejichž majetek by&nbsp;jim umožňoval být na&nbsp;své politické činnosti existenčně zcela nezávislými.</span></p>
          <p class="chunk" data-nb-ref-number="44" data-nb-words="42" data-nb-chars="311"><span class="idea" data-nb-ref-number="44" id="idea44" data-nb-words="42" data-nb-chars="311">Politika, která se&nbsp;stala záležitostí profesionálního zájmu, zajímá od&nbsp;nynějška především právě profesionály a&nbsp;poměrně úzký okruh jejich stoupenců a&nbsp;příznivců. Masa občanů zasahuje do&nbsp;politiky jen v&nbsp;řídkých, zpravidla krizových momentech. Jinak tvoří víceméně pasivní diváky či&nbsp;davy politicky zcela indiferentní.</span></p>
          <p class="chunk" data-nb-ref-number="45" data-nb-words="94" data-nb-chars="714"><span class="idea" data-nb-ref-number="45" id="idea45" data-nb-words="94" data-nb-chars="714">Je&nbsp;pochopitelně v&nbsp;zájmu profesionálních politiků líčit společnost jako politické kontinuum, jehož všechny části od&nbsp;prezidenta až&nbsp;po&nbsp;teprve osmnáctiletého voliče v&nbsp;zapadlé vísce se&nbsp;na&nbsp;tvorbě politiky svojí měrou podílejí. Skutečnost je&nbsp;jiná. V&nbsp;centralizovaných demokraciích existuje široký a&nbsp;nesnadno překročitelný předěl, který poměrně jednoznačně odděluje ty, kdo politiku skutečně dělají, od&nbsp;těch, kteří politice pouze přihlížejí. Tato hranice zároveň znesnadňuje všem novým zájemcům do&nbsp;politiky proniknout, neboť to&nbsp;předpokládá získat podporu alespoň části přihlížejících, kteří však bývají dosavadní politickou podívanou dostatečně saturováni a&nbsp;máloco je&nbsp;dokáže přimět k&nbsp;jakékoli výraznější politické aktivitě.</span></p>
          <p class="chunk" data-nb-ref-number="46" data-nb-words="68" data-nb-chars="454"><span class="idea" data-nb-ref-number="46" id="idea46" data-nb-words="68" data-nb-chars="454">Ve&nbsp;skutečnosti je&nbsp;publikum z&nbsp;politiky prakticky vyřazeno, neboť „četba politických rubrik v&nbsp;novinách, poslouchání zpráv v&nbsp;rádiu a&nbsp;v&nbsp;televizi, ani debaty o&nbsp;politice naprosto neznamenají účast v&nbsp;boji o&nbsp;získání funkcí, které umožňují řídit aparát státu“ (Gaxie 1978:42). Liberální chápání politiky ostatně ani dost dobře neumožňuje angažovat se&nbsp;v&nbsp;politice pouze částečně. Pokud není politika dělána na&nbsp;plný úvazek, nese s&nbsp;sebou nanejvýš ztrátu ušlého zisku.</span></p>
          <p class="chunk" data-nb-ref-number="47" data-nb-words="82" data-nb-chars="558"><span class="idea" data-nb-ref-number="47" id="idea47" data-nb-words="82" data-nb-chars="558">Ani účast při volbách nelze neproblematicky považovat za&nbsp;projev samostatné politické aktivity. Velice často se&nbsp;jedná pouze o&nbsp;projev sociálního konformismu. Mnoho voličů odevzdá ve&nbsp;volbách své hlasy vítězné straně právě proto, že&nbsp;se&nbsp;předpokládá, že&nbsp;právě tato strana ve&nbsp;volbách zvítězí. Pokud by&nbsp;tomu tak nebylo, byly by&nbsp;zbytečné veškeré nákladné předvolební kampaně. Je&nbsp;zde přímá analogie s&nbsp;konzumem. Pokud by&nbsp;všichni konzumenti bezpečně věděli, co&nbsp;chtějí konzumovat, nákladná reklama by&nbsp;byla zhola zbytečná. Přesně totéž platí o&nbsp;nezanedbatelné části voličů.</span></p>
          <p class="chunk" data-nb-ref-number="48" data-nb-words="103" data-nb-chars="726"><span class="idea" data-nb-ref-number="48" id="idea48" data-nb-words="103" data-nb-chars="726">Volební chování občanů v&nbsp;sobě skrývá četné rituální prvky. Ty&nbsp;jsou umocněny vzdáleností běžného občana od&nbsp;centra politického dění a&nbsp;rozhodování, která je&nbsp;v&nbsp;centralizovaných (byť demokratických) státech obrovská. Vztahy mezi občany a&nbsp;vzdálenými politiky mají v&nbsp;sobě cosi „z opozice mezi držiteli monopolu na&nbsp;správu věcí posvátných a&nbsp;mezi laiky, kteří nerozumí kultu a&nbsp;jsou vzdáleni těm, kdo do&nbsp;něj byli zasvěceni“ (Gaxie 1978:42). Také proto není správné označovat pouhou zvědavost publika za&nbsp;formu politické participace. Ve&nbsp;skutečnosti je&nbsp;legitimní zasahování občanů do&nbsp;politiky v&nbsp;masových demokraciích silně limitováno. Přechodné vzrušení občanů, vyvolané dovednou dramatizací volební kampaně, na&nbsp;této skutečnosti nic nemění.</span></p>
          <p class="chunk" data-nb-ref-number="49" data-nb-words="86" data-nb-chars="576"><span class="idea" data-nb-ref-number="49" id="idea49" data-nb-words="86" data-nb-chars="576">Hlavní důvod, kvůli němuž nelze občany přihlížející politickému dění považovat za&nbsp;skutečné politické aktéry, nespočívá v&nbsp;tom, že&nbsp;by&nbsp;se&nbsp;tito lidé nemohli k&nbsp;politice vyjadřovat. Jejich mínění může mít pro politiky dokonce určitý význam. Problém však je&nbsp;v&nbsp;tom, že&nbsp;se&nbsp;jedná o&nbsp;mínění vyslovené k&nbsp;otázkám, které byly formulovány profesionálními politiky. Občané v&nbsp;masové demokracii se&nbsp;mohou více nebo méně svobodně vyslovovat, velmi nízká je&nbsp;však jejich možnost spoluurčovat, k&nbsp;čemu se&nbsp;budou vlastně vyslovovat. Témata jsou jim zadávána v&nbsp;průběhu politického soupeření profesionálů.</span></p>
          <p class="chunk" data-nb-ref-number="50" data-nb-words="122" data-nb-chars="795"><span class="idea" data-nb-ref-number="50" id="idea50" data-nb-words="122" data-nb-chars="795">Toto soupeření ostatně nevyvolává ve&nbsp;veřejnosti zpravidla příliš velký ohlas. Ve&nbsp;vyspělých zemích je&nbsp;běžné, že&nbsp;nejrůznějších schůzí a&nbsp;mítinků pořádaných v&nbsp;době volební kampaně se&nbsp;účastní v&nbsp;průměru desetina oprávněných voličů. Téměř polovina Francouzů, Němců a&nbsp;Britů nečte vůbec politické rubriky v&nbsp;novinách, 60&nbsp;% Francouzů uvádí, že&nbsp;se&nbsp;o&nbsp;politiku nezajímá buď naprosto, anebo jen zcela okrajově, ve&nbsp;Francii i&nbsp;v&nbsp;USA jsou politicky organizována pouze dvě až&nbsp;čtyři procenta všech oprávněných voličů. Vcelku se&nbsp;odhaduje, že&nbsp;50 až&nbsp;70&nbsp;% občanů vyspělých zemí, kteří dosáhli volebního věku, je&nbsp;víceméně indiferentní vůči všem politickým aktivitám. Pouze období voleb vzbuzuje vyšší zájem, ten však rychle opadá a&nbsp;nemalý počet voličů se&nbsp;ani nenamáhá seznámit se&nbsp;s&nbsp;volebními výsledky stran, které volili.</span></p>
          <p class="chunk" data-nb-ref-number="51" data-nb-words="75" data-nb-chars="519"><span class="idea" data-nb-ref-number="51" id="idea51" data-nb-words="75" data-nb-chars="519">Není to&nbsp;nijak překvapivé. Výsledky výzkumů politologů zde pouze ilustrují Marcuseho tezi o&nbsp;konzumu, který činí svobodu rozhodování nadbytečnou. Důkazy o&nbsp;správnosti výsledku voleb hledá občan masové demokracie především na&nbsp;tabulích oznamujících u&nbsp;čerpadel cenu benzínu a&nbsp;v&nbsp;regálech supermarketu. Pokud jsou regály plné a&nbsp;ceny nízké, zůstávají volby formalitou. Politici to&nbsp;dobře vědí, a&nbsp;proto se&nbsp;nemůže stát, že&nbsp;by&nbsp;datum voleb do&nbsp;francouzského parlamentu kolidovalo s&nbsp;termínem konání tenisového turnaje na&nbsp;Rolland Garos.</span></p>
          <p class="chunk" data-nb-ref-number="52" data-nb-words="86" data-nb-chars="552"><span class="idea" data-nb-ref-number="52" id="idea52" data-nb-words="86" data-nb-chars="552">V&nbsp;této atmosféře blahovolné apatie mají politikové poměrně volné ruce ve&nbsp;svém zápolení o&nbsp;to, kolik podílu na&nbsp;státní moci který z&nbsp;nich pro sebe a&nbsp;svou stranu vybojuje. Tento boj pochopitelně není prezentován svými aktéry jako boj o&nbsp;moc, nýbrž jen jako odborná debata o&nbsp;tom, jak zajistit zemi co&nbsp;nejkvalitnější řízení a&nbsp;národu co&nbsp;nejvyšší blahobyt. V&nbsp;tomto ušlechtilém soupeření pochopitelně žádný politik nepoškodí své šance tím, že&nbsp;by&nbsp;začal národ přesvědčovat o&nbsp;ekologických výhodách, které by&nbsp;vyplynuly z&nbsp;rozumného omezení běžného životního standardu.</span></p>
          <p class="chunk" data-nb-ref-number="53" data-nb-words="52" data-nb-chars="347"><span class="idea" data-nb-ref-number="53" id="idea53" data-nb-words="52" data-nb-chars="347">Takové počínání by&nbsp;bylo politicky nesprávné hned z&nbsp;několika důvodů. Předně by&nbsp;politik prokázal, že&nbsp;nerozumí duši svých voličů. Masa voličů je&nbsp;tvořena lidmi, kteří se&nbsp;poznávají ve&nbsp;svém konzumu a&nbsp;kteří „ve svém autu, ve&nbsp;svém hi-fi přístroji, ve&nbsp;svých několikapodlažních bytech, ve&nbsp;svých kuchyňských přístrojích nacházejí své duše“ (Marcuse 1991:37).</span></p>
          <p class="chunk" data-nb-ref-number="54" data-nb-words="65" data-nb-chars="442"><span class="idea" data-nb-ref-number="54" id="idea54" data-nb-words="65" data-nb-chars="442">Kromě toho by&nbsp;byla ekologická upřímnost ze&nbsp;strany politikovy nekonečně bláhová, protože politika je&nbsp;založena na&nbsp;konkurenci a&nbsp;pravdomluvný politik si&nbsp;může být jist, že&nbsp;jeho konkurent nabídne veřejnosti mnohem méně znepokojující a&nbsp;mnohem lákavější perspektivy. Koneckonců funkční období bývá pouze čtyřleté, a&nbsp;kdo ví, jestli se&nbsp;vážné ekologické problémy nedostaví až&nbsp;pátým rokem. A&nbsp;to již bude z&nbsp;hlediska předvolebních slibů naprosto v&nbsp;pořádku.</span></p>
          <p class="chunk" data-nb-ref-number="55" data-nb-words="118" data-nb-chars="767"><span class="idea" data-nb-ref-number="55" id="idea55" data-nb-words="118" data-nb-chars="767">V&nbsp;průběhu politického soupeření mezi profesionály může pochopitelně dojít i&nbsp;na ekologii. Stává se&nbsp;to&nbsp;tehdy, když politici určitého tábora usoudí, že&nbsp;právě toto téma jim v&nbsp;dané chvíli může přinést převahu nad protivníky. Může to&nbsp;být ekologie, ale může to&nbsp;být cokoli jiného. „V&nbsp;daný okamžik se&nbsp;politické tábory začnou dohadovat o&nbsp;válce v&nbsp;Alžírsku či&nbsp;ve&nbsp;Vietnamu, o&nbsp;problémech telefonní sítě anebo dálnic, o&nbsp;ekologii či&nbsp;ropné krizi, o&nbsp;inflaci či&nbsp;o&nbsp;nezaměstnanosti“ (Gaxie&nbsp;1978:82). Tyto problémy zmizí z&nbsp;debat okamžitě, jakmile se&nbsp;zjistí, že&nbsp;jiné téma by&nbsp;mohlo poškodit protivníka více. Profesionálové tak usměrňují debatu z&nbsp;hlediska její politické či&nbsp;předvolební rentability. Záleží na&nbsp;nich, které problémy budou příslušně zveličeny a&nbsp;které naopak uměle bagatelizovány.</span></p>
          <p class="chunk" data-nb-ref-number="56" data-nb-words="117" data-nb-chars="812"><span class="idea" data-nb-ref-number="56" id="idea56" data-nb-words="117" data-nb-chars="812">Soupeření politiků se&nbsp;přitom stále odvíjí na&nbsp;principech analogických s&nbsp;principy tržní konkurence. „Tak jako logika ekonomické konkurence vede hospodářské podniky k&nbsp;vývoji stále nových výrobků (a&nbsp;tedy nových potřeb), chtějí-li nalézt nové trhy, právě tak jednotlivé politické tábory musí, chtějí-li se&nbsp;zbavit konkurence a&nbsp;získat více voličů, konstruovat stále nové politické problémy a&nbsp;budit zdání, že&nbsp;jejich vyřešení závisí na&nbsp;tom, získá-li či&nbsp;udrží daný politický tábor dostatek moci“ (Gaxie 1978:88). Tím lze například vysvětlit, proč se&nbsp;dokonce i&nbsp;strany s&nbsp;téměř totožnými politickými programy vášnivě pouštějí do&nbsp;debat o&nbsp;vysloveně podružných otázkách. Dělají přesně totéž, co&nbsp;výrobce pracích prášků, který téže substance využije nejprve pro výrobu prášku P, poté prášku extra-P a&nbsp;nakonec super-extra-prášku P.</span></p>
          <p class="chunk" data-nb-ref-number="57" data-nb-words="197" data-nb-chars="1493"><span class="idea" data-nb-ref-number="57" id="idea57" data-nb-words="197" data-nb-chars="1493">Témata ekologická bohužel nemají v&nbsp;této situaci příliš šancí vyniknout. Nedojde-li bezprostředně ke&nbsp;katastrofě, budou vždy spíše bagatelizována než vyzdvihována. Vyzdvižení ekologických problémů může sice znevýhodnit pozici politického protivníka, je&nbsp;to&nbsp;však příliš nebezpečná hra a&nbsp;politikové to&nbsp;tuší. Ekologické problémy totiž vyplývají přímo z&nbsp;podstaty fungování centralizované společnosti masového konzumu, tedy přesně té&nbsp;společnosti, o&nbsp;jejíž řízení se&nbsp;politikové skromně ucházejí. Pokud by&nbsp;se&nbsp;neomezovali pouze na&nbsp;namátkové vyzdvihování zvláště křiklavých ekologických problémů, ale snažili se&nbsp;dobrat ke&nbsp;kořenům celého problému, museli by&nbsp;konstatovat, že&nbsp;ty&nbsp;vězí v&nbsp;přílišné centralizaci a&nbsp;v&nbsp;nadměrné spotřebě celého systému. Oni ale potřebují právě tento systém, neboť bez velké centralizace není velké moci a&nbsp;bez nadměrného konzumu nemůže nikdo zaručit další politickou apatii masy řadových občanů. Centralizovaný systém je&nbsp;zárukou toho, že&nbsp;komplexnost jeho řízení bude vyžadovat přítomnost profesionálních politiků, nadměrný konzum je&nbsp;zase zárukou toho, že&nbsp;společnost bude politicky pacifikována. Proto mají v&nbsp;politice šanci jen ty&nbsp;nejjemnější odstíny zelené. Preferování umírněných zelených není důkazem technické řešitelnosti aktuálních ekologických problémů prostředky umírněného environmentalismu. Je&nbsp;pouze výrazem hluboké neochoty vrstvy politiků jako celku nechat se&nbsp;připravit o&nbsp;atraktivní manažerské příležitosti, které pro ně&nbsp;plynou ze&nbsp;zachování krajně neekologického statu quo.</span></p>
          <p class="chunk" data-nb-ref-number="58" data-nb-words="263" data-nb-chars="1842"><span class="idea" data-nb-ref-number="58" id="idea58" data-nb-words="263" data-nb-chars="1842">Celý tento mechanismus se&nbsp;přímo čítankově projevil v&nbsp;bývalém Československu na&nbsp;přelomu osmdesátých a&nbsp;devadesátých let. Ekologická situace země byla ve&nbsp;druhé polovině osmdesátých let právě tak zoufalá, jako je&nbsp;v&nbsp;prvé polovině let devadesátých. Opozice, vystupující proti den ze&nbsp;dne neschopnějšímu systému reálného socialismu, učinila z&nbsp;ekologické problematiky zcela oprávněně jeden ze&nbsp;svých hlavních argumentů. Šlo totiž o&nbsp;to, poukázat na&nbsp;neschopnost systému jako celku a&nbsp;ekologické údaje zde byly více než výmluvné. Přišla revoluce a&nbsp;s&nbsp;ní budování pluralitní demokracie. Ekologická otázka je&nbsp;přitom odsouvána stále více do&nbsp;pozadí a&nbsp;ve slušné společnosti lidé o&nbsp;ekologii prostě přestali mluvit. Odborníci byli odstraněni z&nbsp;míst ministrů pro životní prostředí a&nbsp;místo nich dosazeny dvě velké ekologické nuly (pozn.: autor zde má&nbsp;na&nbsp;mysli J. Macka a&nbsp;F. Bendu, kteří se&nbsp;shodou náhod stali ministry životního prostředí). Sdělovací prostředky se&nbsp;vyjadřují k&nbsp;ekologii stejným způsobem, jako se&nbsp;vyjadřovaly tisk, rozhlas a&nbsp;televize minulého režimu: o&nbsp;systémově neudržitelné situaci zcela mlčí, epizodicky však vyzvedávají izolovaná dílčí ekologická zlepšení, aby převládl dojem celkového optimismu. S&nbsp;každou novou sezonou se&nbsp;znovu „mapují ekologické problémy“, byť byly důkladně zmapovány již koncem osmdesátých let. Zdá se, že&nbsp;vláda, která vydrží mapovat ekologické problémy čtyři roky, má&nbsp;vyhráno. Hlubší ekologická analýza může být stěží žádoucí, neboť by&nbsp;mohla zpochybnit hlavní bod veškeré ideologie konzumu, tedy předstírání, že&nbsp;škody napáchané minulým ekonomickým růstem lze napravit jedině růstem příštím. Pokud se&nbsp;nesplní předpoklad dnešních politiků, podle něhož spálením jedné tuny privatizovaného uhlí dochází k&nbsp;uvolnění menšího množství CO2, než spálením jedné tuny uhlí státního, bude příští ekologická kocovina velmi, velmi nepříjemná.</span></p>
          <h2 id="šance-přírody-vsoupeření-politických-stran" class="chunk" data-nb-ref-number="59" data-nb-words="6" data-nb-chars="43"><span class="idea" data-nb-ref-number="59" id="idea59" data-nb-words="6" data-nb-chars="43">Šance přírody v&nbsp;soupeření politických stran</span></h2>
          <p class="chunk" data-nb-ref-number="60" data-nb-words="38" data-nb-chars="253"><span class="idea" data-nb-ref-number="60" id="idea60" data-nb-words="38" data-nb-chars="253">Vznik centralizovaných masových demokracií vedl ke&nbsp;vzniku politických stran. Politické strany se&nbsp;značnou měrou zasloužily o&nbsp;to, že&nbsp;řeči o&nbsp;demokracii hovoří o&nbsp;něčem poněkud jiném, než o&nbsp;čem vypovídá běžná praxe systémů, které se&nbsp;na&nbsp;demokracii odvolávají.</span></p>
          <p class="chunk" data-nb-ref-number="61" data-nb-words="79" data-nb-chars="632"><span class="idea" data-nb-ref-number="61" id="idea61" data-nb-words="79" data-nb-chars="632">Až&nbsp;do&nbsp;poloviny minulého století nebyly politické strany s&nbsp;demokracií spojovány a&nbsp;první američtí prezidenti dokonce varují před rozbíjením veřejnosti do&nbsp;soupeřících stranických skupin. Vznik stran byl vynucen nepřehledností příliš velkých a&nbsp;příliš centralizovaných politických útvarů. Politické strany vznikají jako prostředek umožňující seskupovat stoupence určitého politika či&nbsp;skupiny politiků a&nbsp;napomáhající jejich prosazení ve&nbsp;volbách. Jsou tedy původně jakýmsi politickým transformátorem, který má&nbsp;zprostředkovat kontakt mezi neorganizovanou masou občanů a&nbsp;parlamentním životem. Propojují politika s&nbsp;širším okruhem jeho voličů.</span></p>
          <p class="chunk" data-nb-ref-number="62" data-nb-words="62" data-nb-chars="446"><span class="idea" data-nb-ref-number="62" id="idea62" data-nb-words="62" data-nb-chars="446">O&nbsp;jedné z&nbsp;funkcí politických stran v&nbsp;Anglii v&nbsp;poslední třetině minulého století nás zpravuje tehdejší ruský politolog Moisei Ostrogorski: „Jestliže vznikne naléhavá potřeba, jestliže v&nbsp;průběhu ostrého boje jsou argumenty šéfa strany vyčerpány, ihned je&nbsp;z&nbsp;Londýna objednáno dodání mínění lidu, stačí jednoduchá telegrafická depeše adresovaná všem organizacím strany v&nbsp;celém království&nbsp;– a&nbsp;hlas lidu země neprodleně promluví“ (Ostrogorski 1979:46).</span></p>
          <p class="chunk" data-nb-ref-number="63" data-nb-words="167" data-nb-chars="1122"><span class="idea" data-nb-ref-number="63" id="idea63" data-nb-words="167" data-nb-chars="1122">Jak vidno, politické strany nebyly za&nbsp;sto let schopny vymyslet nic nového. Již od&nbsp;konce minulého století se&nbsp;jim vyčítá řada nešvarů. Zjednodušují mínění a&nbsp;vytvářejí černobílé stereotypy, ve&nbsp;kterých dominuje obraz zlého nepřítele, jímž se&nbsp;může stát v&nbsp;podstatě každý, kdo právě nevyhovuje vedení vlastní strany. Produkují politický konformismus tím, že&nbsp;kladou přehnaný důraz na&nbsp;ortodoxii, a&nbsp;zdůvodňují ho&nbsp;udržením akceschopnosti strany. Velice snadno se&nbsp;mění z&nbsp;prostředku k&nbsp;dosažení původně snad i&nbsp;ušlechtilých cílů ve&nbsp;svůj vlastní samoúčel, jejich jediným cílem se&nbsp;stává jejich vlastní růst a&nbsp;kumulace stále větší moci. Všichni členové včetně nejvyšších funkcionářů se&nbsp;časem stávají vězni své vlastní organizace. Logika soupeření stran nutí každou z&nbsp;nich tvářit se, jako by&nbsp;znala odpověď na&nbsp;všechny otázky a&nbsp;dokázala, pokud se&nbsp;ovšem dostane k&nbsp;moci, všechny problémy vyřešit. Přitom to, co&nbsp;nezajímá strany z&nbsp;hlediska jejich vlastních zájmů, za&nbsp;problém prostě nepovažují. Doplácí na&nbsp;to&nbsp;opět ekologie, neboť ta&nbsp;klade problémy způsobem, který nevyhovuje prakticky žádné z&nbsp;tradičních stran soustředěných na&nbsp;pravo-levém kontinuu.</span></p>
          <p class="chunk" data-nb-ref-number="64" data-nb-words="63" data-nb-chars="415"><span class="idea" data-nb-ref-number="64" id="idea64" data-nb-words="63" data-nb-chars="415">Spolu s&nbsp;rozvojem stran se&nbsp;rozvíjí typ politika, který dokáže dovedně argumentovat pro cíle té&nbsp;strany, která ho&nbsp;platí, či&nbsp;mu&nbsp;alespoň zaručuje politickou existenci a&nbsp;kariéru. Horizont takového politika zřídkakdy sahá za&nbsp;nejbližší volby. Nemá to&nbsp;ostatně ani v&nbsp;náplni práce. Proto se&nbsp;živě zajímá o&nbsp;problémy, které lze pokud možno efektně vyřešit ihned, zatímco problémy vyžadující dlouhodobé řešení ho&nbsp;tolik nezajímají.</span></p>
          <p class="chunk" data-nb-ref-number="65" data-nb-words="98" data-nb-chars="668"><span class="idea" data-nb-ref-number="65" id="idea65" data-nb-words="98" data-nb-chars="668">Již Ostrogorski na&nbsp;samém počátku století zaznamenal úkaz, který od&nbsp;té&nbsp;doby politologové zjišťují vcelku pravidelně a&nbsp;který opětovně problematizuje smysluplnost voleb ve&nbsp;vysoce centralizované společnosti: „Stačí, aby 5&nbsp;% všech voličů změnilo své sympatie, a&nbsp;strana u&nbsp;moci se&nbsp;změní. Těchto 5&nbsp;%, které zajišťují střídavý pohyb volebního kyvadla, zahrnuje vedle voličů více či&nbsp;méně rozvážných také velký počet těch, kteří se&nbsp;nechávají ze&nbsp;svého hlubokého politického nezájmu vylákat pouze tamtamy volební kampaně. To&nbsp;znamená, že&nbsp;nová výchylka kyvadla není o&nbsp;nic více reprezentativní pro vývoj veřejného mínění, než tomu bylo v&nbsp;případě voleb minulých“ (Ostrogorski 1979:71).</span></p>
          <p class="chunk" data-nb-ref-number="66" data-nb-words="99" data-nb-chars="672"><span class="idea" data-nb-ref-number="66" id="idea66" data-nb-words="99" data-nb-chars="672">Vlastním cílem politických stran není v&nbsp;prvé řadě řešení problémů země, nýbrž rozdělování atraktivních postů mezi členy strany po&nbsp;vyhraných volbách. Šéf strany při tom působí jako všemocný patron, jenž rozdává svým věrným klientům četné prebendy a&nbsp;žádané posty. Právníci od&nbsp;něho očekávají místa vyšších soudců, úředníci místa ve&nbsp;státní správě, učenci a&nbsp;profesoři čestné tituly. Aby podepřeli své nároky, všichni se&nbsp;odvolávají na&nbsp;svoji stranickou disciplinovanost a&nbsp;na odvěkou věrnost ideálům strany. (Při četbě Ostrogorského je&nbsp;nutno stále znovu si&nbsp;uvědomovat, že&nbsp;jeho práce byla napsána patnáct let před VŘSR a&nbsp;vycházela ze&nbsp;studia britského a&nbsp;amerického parlamentarismu.)</span></p>
          <p class="chunk" data-nb-ref-number="67" data-nb-words="121" data-nb-chars="937"><span class="idea" data-nb-ref-number="67" id="idea67" data-nb-words="121" data-nb-chars="937">„Vůdce strany konzultuje opatření, která chce podniknout, maximálně s&nbsp;generálním štábem svých nejbližších důvěrníků,“ pokračuje dále Ostrogorski, „ostatní poslanci dostávají pouze stranické pokyny.“ Skutečným posláním davu poslanců strany je&nbsp;bezvýhradná podpora jejich vůdce a&nbsp;jeho pobočníků. Těm nejpohotovějším a&nbsp;nejvýřečnějším z&nbsp;poslanců se&nbsp;dostává zvláštního vyznamenání&nbsp;– mohou působit v&nbsp;parlamentu jako řečničtí gladiátoři strany. Ti&nbsp;ostatní jsou pouhými automaty na&nbsp;zvedání rukou. Porušení stranické disciplíny při volbě čehokoli je&nbsp;považováno za&nbsp;nejvyšší zradu. „Debaty v&nbsp;parlamentu nemají téměř žádný reálný dosah, snad kromě toho, že&nbsp;umožňují vyniknout gladiátorům stran. Neovlivňují, jak bude kdo volit, nedokáží přesvědčit nikoho, protože stranická disciplína přísně zapovídá všem věrným nechat se&nbsp;přesvědčit. Proto kromě zvlášť významných příležitostí hovoří řečníci zpravidla před prázdnými lavicemi“ (Ostrogorski 1979:83).</span></p>
          <p class="chunk" data-nb-ref-number="68" data-nb-words="40" data-nb-chars="281"><span class="idea" data-nb-ref-number="68" id="idea68" data-nb-words="40" data-nb-chars="281">Z&nbsp;uvedených důvodů nemohou být šéfové jednotlivých stran skutečnými státníky s&nbsp;programem prospívajícím celé zemi. Jejich hlavním zájmem je&nbsp;vždy momentální výhoda vlastní strany. Jejich programy byly složeny v&nbsp;prvé řadě pro potřeby permanentní války, kterou strany vedou mezi sebou.</span></p>
          <p class="chunk" data-nb-ref-number="69" data-nb-words="88" data-nb-chars="567"><span class="idea" data-nb-ref-number="69" id="idea69" data-nb-words="88" data-nb-chars="567">Ani opozice nemůže v&nbsp;této atmosféře pracovat nijak plodně. Její hlavní snahou je&nbsp;co&nbsp;nejvíce ztížit život straně, která je&nbsp;právě u&nbsp;moci. Snaží se&nbsp;přetáhnout vládní straně voliče a&nbsp;při této snaze je&nbsp;jí&nbsp;vše dobré. Skutečné potřeby země ji&nbsp;při tom zajímají právě tak málo jako stranu vládnoucí. Ostrogorski tedy již počátkem století konstatuje, že: „Kultivovaní lidé jsou šokováni degradací politiky, kterou zavinily strany. Ti, kdo o&nbsp;tom něco vědí, jsou zoufalí, když sledují, jak celý obrovský a&nbsp;nákladný parlamentní stroj běží zoufale naprázdno“ (Ostrogorski 1979:87).</span></p>
          <p class="chunk" data-nb-ref-number="70" data-nb-words="160" data-nb-chars="1058"><span class="idea" data-nb-ref-number="70" id="idea70" data-nb-words="160" data-nb-chars="1058">Jaký prostor se&nbsp;otevírá v&nbsp;této situaci pro ekologii? Jednotlivé dosud neřešené ekologické problémy mohou sloužit opozičním stranám k&nbsp;provokování strany vládnoucí. Jednotlivé řešené ekologické problémy mohou naopak posloužit vládnoucí straně k&nbsp;odrážení útoků opozice. O&nbsp;tom, jak málo jde o&nbsp;samu přírodu, se&nbsp;přesvědčí všichni, jakmile se&nbsp;po&nbsp;volbách role vládnoucí strany a&nbsp;opozice vymění. Řešení ekologické problematiky na&nbsp;sebe bohužel neváže ani dostatek atraktivních postů, které by&nbsp;se&nbsp;mohly stát žádanou kořistí pro vítěze voleb. Státní funkce svázané s&nbsp;dohledem nad životním prostředím představují spíše Černého Petra, jehož se&nbsp;i&nbsp;vítězi rádi zbavují. Straničtí gladiátoři by&nbsp;sice mohli krizi přírody využít k&nbsp;celým seriálům působivých parlamentních řečí, najdou si&nbsp;však raději jiné téma, neboť nechtějí riskovat, že&nbsp;budou vyzváni, aby podali sami návrh řešení. Dobře vědí, že&nbsp;takový návrh by&nbsp;musel být buď alibisticky povrchní, a&nbsp;pak by&nbsp;se&nbsp;sami znemožnili, anebo by&nbsp;byl radikální, a&nbsp;pak by&nbsp;riskovali ztrátu přízně voličů a&nbsp;nahráli by&nbsp;pouze protivné straně.</span></p>
          <p class="chunk" data-nb-ref-number="71" data-nb-words="64" data-nb-chars="471"><span class="idea" data-nb-ref-number="71" id="idea71" data-nb-words="64" data-nb-chars="471">Také Ostrogorski je&nbsp;krajně skeptický k&nbsp;možnosti, že&nbsp;by&nbsp;volby do&nbsp;centrálních orgánů mohly být skutečným nástrojem uplatňování vlády lidu. Voliči ve&nbsp;volbách pouze ratifikují výběr provedený dopředu stranickými aparáty, zodpovědnost poslanců vůči voličům ustupuje do&nbsp;pozadí před jejich zodpovědností stranickým aparátům, které je&nbsp;nominovaly. Skutečná moc spočívá v&nbsp;rukou volebních týmů, které mají prostředky k&nbsp;manipulování míněním voličů pod záminkou, že&nbsp;slouží veřejnosti.</span></p>
          <p class="chunk" data-nb-ref-number="72" data-nb-words="64" data-nb-chars="441"><span class="idea" data-nb-ref-number="72" id="idea72" data-nb-words="64" data-nb-chars="441">Politické strany spočívají na&nbsp;podobných principech a&nbsp;mezi svými členy udržují stejnou atmosféru jako náboženské sekty. Příslušnost ke&nbsp;straně musí být úplná, ani v&nbsp;jediném bodě vyznání se&nbsp;člen nesmí lišit od&nbsp;linie strany. Tato konformita je&nbsp;zároveň nejvyšší ctností straníka a&nbsp;dokáže bohatě vyvážit jeho případné jiné nedokonalosti. Odklonění od&nbsp;linie strany je&nbsp;naopak smrtelným hříchem, který již nemůže být vykoupen sebevětšími schopnostmi.</span></p>
          <p class="chunk" data-nb-ref-number="73" data-nb-words="157" data-nb-chars="1036"><span class="idea" data-nb-ref-number="73" id="idea73" data-nb-words="157" data-nb-chars="1036">Hlavní nedostatek politických stran však spatřuje Ostrogorski v&nbsp;tom, že&nbsp;jsou založeny na&nbsp;principech, které nemohou z&nbsp;jejich představitelů neučinit velice brzy šarlatány. Programy stran se&nbsp;vyslovují naprosto ke&nbsp;všemu. K&nbsp;této formě vševědoucnosti jsou strany nuceny. Pokud by&nbsp;vznikl dojem, že&nbsp;k&nbsp;jakékoli podružné oblasti společenského života nemají co&nbsp;říci, ihned by&nbsp;se&nbsp;v&nbsp;této věci chopily iniciativy strany ostatní, vedeny snahou získat právě zde nový politický kapitál. Představitelé všech stran se&nbsp;tedy nutně musí vyslovovat i&nbsp;k&nbsp;věcem, o&nbsp;kterých prokazatelně nemohou nic vědět. Navíc se&nbsp;při tom musí tvářit vrcholně zasvěceně. Musí sypat z&nbsp;rukávu řešení všech problémů, které se&nbsp;kdekoli mohou vyskytnout, ať&nbsp;již jde o&nbsp;umělé přerušení těhotenství, o&nbsp;stanovení maximálních cen hovězího, o&nbsp;vztah státu a&nbsp;církve, či&nbsp;o&nbsp;možnosti recyklace surovin. Pokud by&nbsp;při tom příliš vyzvedávali například poslední z&nbsp;uvedených problémů, pak riskují, že&nbsp;jistá část žen, řezníků a&nbsp;kněží bude volit stranu, která projevuje jejich problémům více porozumění.</span></p>
          <p class="chunk" data-nb-ref-number="74" data-nb-words="123" data-nb-chars="882"><span class="idea" data-nb-ref-number="74" id="idea74" data-nb-words="123" data-nb-chars="882">Ostrogorski již před sto lety vyslovil názor, který dodnes dokáže spojit ve&nbsp;spravedlivém rozhořčení straníky všech vyznání. Politické strany jsou podle jeho názoru hlavním nepřítelem demokracie, a&nbsp;to bez ohledu na&nbsp;to, jaký je&nbsp;jejich počet. Odporují totiž vlastnímu smyslu demokratického uspořádání. Úlohou občanů v&nbsp;centralizované demokracii pochopitelně není vládnout. Centralizovaný systém nemůže být spravován zdola. Pokud by&nbsp;měli vládnout skutečně sami občané, ubyl by&nbsp;vlastně jeden z&nbsp;nejvážnějších důvodů, proč stát vůbec centralizovat. Maximálně mohou občané v&nbsp;masové demokracii dosáhnout stavu, kdy vládnoucí menšina bude mít strach zneužívat svého postavení. To&nbsp;není málo. Všechny politické svobody (svoboda tisku, shromažďování apod.) nemají jiný význam, než zastrašit mocné a&nbsp;odradit je&nbsp;od&nbsp;zneužívání jejich moci. Stejný cíl sleduje též oddělení zákonodárné a&nbsp;výkonné moci.</span></p>
          <p class="chunk" data-nb-ref-number="75" data-nb-words="56" data-nb-chars="426"><span class="idea" data-nb-ref-number="75" id="idea75" data-nb-words="56" data-nb-chars="426">Politické strany však fungují způsobem, který právě snahu o&nbsp;zastrašení mocných vážně zpochybňuje. Členové stran jsou podřizováni tlakům, které zastrašují naopak je&nbsp;samotné. Ve&nbsp;jménu získání, udržení či&nbsp;zvýšení akceschopnosti strany jsou zbavováni možnosti kritického přístupu jak k&nbsp;představitelům strany, tak k&nbsp;jejím principům. Toto neuspokojivé postavení si&nbsp;kompenzují pěstováním pocitu výlučnosti oproti členům jiných stran.</span></p>
          <p class="chunk" data-nb-ref-number="76" data-nb-words="167" data-nb-chars="1063"><span class="idea" data-nb-ref-number="76" id="idea76" data-nb-words="167" data-nb-chars="1063">Velkým nebezpečím demokracie je, že&nbsp;mínění mnohých je&nbsp;v&nbsp;ní zcela programově povýšeno na&nbsp;zákon platný pro všechny. Pouhá síla veřejného mínění může zastrašit občany, kteří mají na&nbsp;věci jiný názor. Většina má&nbsp;v&nbsp;demokracii pravdu i&nbsp;v&nbsp;tom případě, že&nbsp;se&nbsp;prokazatelně mýlí. Právě politické strany toto zlo zosobňují ve&nbsp;zvlášť koncentrované podobě. Pokud není člen strany součástí většiny, zůstává mu&nbsp;již jen pochybné právo stát se&nbsp;součástí více či&nbsp;méně podezřelé frakce. „Život strany je&nbsp;v&nbsp;důsledku toho pouze dlouhou školou servilního podřizování. Všechny lekce, které tato škola člověku uděluje, ho&nbsp;učí zbabělosti. Prvá z&nbsp;těchto lekcí ho&nbsp;učí, že&nbsp;občan nenalezne spásy, nevstoupí-li do&nbsp;některé ze&nbsp;stran. Připravuje ho&nbsp;na&nbsp;všechny budoucí ústupky, které jsou s&nbsp;takovým vstupem spojeny. I&nbsp;ti, kdo nemají politické záměry a&nbsp;plány, se&nbsp;podrobují těmto lekcím, zatímco ti, kdo usilují o&nbsp;veřejné posty, je&nbsp;pečlivě studují jako vědu i&nbsp;umění zároveň. Na&nbsp;konci tohoto výcviku je&nbsp;jejich duše zlomena a&nbsp;připravena na&nbsp;libovolné cviky, podobna tělu akrobata“ (Ostrogorski 1979:191).</span></p>
          <p class="chunk" data-nb-ref-number="77" data-nb-words="212" data-nb-chars="1404"><span class="idea" data-nb-ref-number="77" id="idea77" data-nb-words="212" data-nb-chars="1404">Ostrogorského úvahy předznamenávají mnohé z&nbsp;pozdějšího osudu ekologie v&nbsp;sevření stranické politiky. Neexistuje strana, která by&nbsp;neměla ve&nbsp;svém všezahrnujícím programu (zpravidla na&nbsp;předposledním místě) bod přesvědčivě hovořící o&nbsp;tom, jaký zájem strana projevuje o&nbsp;ekologické problémy a&nbsp;jak rezolutně je&nbsp;bude řešit. Zdálo by&nbsp;se&nbsp;tedy, že&nbsp;naprosto všechny strany se&nbsp;mohou přinejmenším na&nbsp;ekologických záležitostech plně shodnout. Není tomu tak. Strany vedou mezi sebou neustálý konkurenční boj, a&nbsp;proto musí být ekologická iniciativa kterékoli z&nbsp;nich automaticky podezřelá všem ostatním. Jakmile někdo přijde s&nbsp;takovou iniciativou, začnou se&nbsp;ostatní tázat nikoli po&nbsp;tom, co&nbsp;tato iniciativa věcně obsahuje a&nbsp;co navrhuje, ale zajímá je, kdo s&nbsp;ní přišel, a&nbsp;uvažují, proč to&nbsp;asi učinil. Nahrává řešení určitého ekologického problému spíše levici, anebo pravici? Může být problém vyložen tak, že&nbsp;by&nbsp;to&nbsp;případně mohlo poškodit zájmy vlastní strany, anebo bude možno ho&nbsp;využít k&nbsp;oslabení protivníka, či&nbsp;přímo k&nbsp;jeho diskreditaci? Neprospěje vyřešení určitého ekologického problému někomu, jehož prospěch by&nbsp;byl z&nbsp;hlediska naší politické linie nežádoucí? Podobné úvahy se&nbsp;musí honit hlavami mužů a&nbsp;žen, kteří dobře vědí, že&nbsp;bez své strany by&nbsp;nebyli ničím. Neexistuje proto nesmysl, který by&nbsp;nepodpořili, pokud za&nbsp;ním stojí jejich vlastní strana. Velice dobře tuší, že&nbsp;v&nbsp;opačném případě by&nbsp;hlasovali sami proti sobě.</span></p>
          <h2 id="všechny-strany-jsou-konzervativní" class="chunk" data-nb-ref-number="78" data-nb-words="4" data-nb-chars="33"><span class="idea" data-nb-ref-number="78" id="idea78" data-nb-words="4" data-nb-chars="33">Všechny strany jsou konzervativní</span></h2>
          <p class="chunk" data-nb-ref-number="79" data-nb-words="44" data-nb-chars="326"><span class="idea" data-nb-ref-number="79" id="idea79" data-nb-words="44" data-nb-chars="326">Vláda jedné strany dokázala dialekticky skloubit všechny nedostatky existující v&nbsp;roztroušené podobě u&nbsp;různých stran, takže mohl vzniknout vzácně odpudivý celek. Opětné rozložení těchto nedostatků a&nbsp;jejich další reprodukce v&nbsp;systému více stran však představuje řešení, které může uspokojit opět jen ty&nbsp;nejortodoxnější straníky.</span></p>
          <p class="chunk" data-nb-ref-number="80" data-nb-words="102" data-nb-chars="677"><span class="idea" data-nb-ref-number="80" id="idea80" data-nb-words="102" data-nb-chars="677">Až&nbsp;časem vstoupíme do&nbsp;Evropy, s&nbsp;údivem zjistíme, že&nbsp;systém politických stran se&nbsp;v&nbsp;ní již fakticky přežil. Hesla, s&nbsp;nimiž kráčejí tyto strany do&nbsp;boje dnes, stejně neohroženě jako v&nbsp;minulém století, už&nbsp;málokoho přesvědčí a&nbsp;téměř nikoho nezaujmou. Zaměstnány neustálými vzájemnými politickými šarvátkami strany přehlédly, že&nbsp;již nežijeme v&nbsp;19.&nbsp;století. Vyžívají se&nbsp;například v&nbsp;testování opozice práce a&nbsp;kapitálu i&nbsp;tam, kde již existují opozice jiné, a&nbsp;jak se&nbsp;zdá, mnohem vážnější. Protože uvažují v&nbsp;kategoriích minulého století, nedokáží postřehnout rozpor mezi producenty a&nbsp;konzumenty, který dnešního člověka zajímá více, než dozvědět se, jaká je&nbsp;exaktní míra jeho vykořisťování.</span></p>
          <p class="chunk" data-nb-ref-number="81" data-nb-words="49" data-nb-chars="352"><span class="idea" data-nb-ref-number="81" id="idea81" data-nb-words="49" data-nb-chars="352">Vůči přírodě zůstávají tradiční strany zpravidla slepé. Konzervují dědictví 19. století, kdy všechny soupeřící skupiny, ať&nbsp;již byl jejich základ sociální či&nbsp;národní, zároveň svorně vystupovaly z&nbsp;pozic vykořisťovatelů přírody. Na&nbsp;větší zisky, větší konzum i&nbsp;větší životní prostor doplatila nakonec příroda, ať&nbsp;již byl konkrétní výsledek zápasu jakýkoli.</span></p>
          <p class="chunk" data-nb-ref-number="82" data-nb-words="131" data-nb-chars="912"><span class="idea" data-nb-ref-number="82" id="idea82" data-nb-words="131" data-nb-chars="912">Vedle těchto stranických šarvátek, vedených pod hesly stále méně aktuálními, lze na&nbsp;politické scéně přibližně od&nbsp;šedesátých let vystopovat síly svým charakterem zcela nové. Jedná se&nbsp;o&nbsp;tříšť hnutí, která nechtějí pateticky hovořit v&nbsp;termínech pokroku, lidu, dějinné pravdy či&nbsp;celých tříd. Jejich cíle jsou na&nbsp;první pohled mnohem skromnější. Namísto nastolení dokonalého řádu pro příští generace chtějí změnit hned teď něco z&nbsp;nedokonalosti světa dnešního. Každé z&nbsp;těchto hnutí upozorňuje na&nbsp;určitý problém, který zůstal klasickými stranami, soustředěnými na&nbsp;své rutinní soupeření o&nbsp;moc, prakticky nepovšimnut. Týká se&nbsp;to&nbsp;studentského hnutí, právě tak jako hnutí regionálních, mírových aktivit, hnutí feministek a&nbsp;pochopitelně hnutí ekologického. K&nbsp;četným společným znakům všech těchto iniciativ a&nbsp;hnutí patří, že&nbsp;se&nbsp;nejedná o&nbsp;skupiny motivované snahou o&nbsp;převzetí moci, nýbrž naopak o&nbsp;projevy kolektivní sebeobrany.</span></p>
          <p class="chunk" data-nb-ref-number="83" data-nb-words="144" data-nb-chars="950"><span class="idea" data-nb-ref-number="83" id="idea83" data-nb-words="144" data-nb-chars="950">Klasické strany žárlí na&nbsp;tyto iniciativy, neboť jejich vznikem přicházejí o&nbsp;monopol na&nbsp;intervenování do&nbsp;věcí veřejných. Navíc nechápou, jak může jít někomu například pouze o&nbsp;přírodu, když přece existuje tolik oblastí, ve&nbsp;kterých je&nbsp;„dělání politiky“ mnohem více vzrušující. Vadí jim též málo ceremoniální charakter nových hnutí, jejichž stoupenci si&nbsp;neuvědomují, že&nbsp;k&nbsp;béžovému mikrofonu není každá kravata stejně dobrá. Především je&nbsp;znepokojuje, že&nbsp;nová hnutí otevírají nová témata, která nejsou v&nbsp;politice ještě odzkoušená, takže nikdo neví, co&nbsp;všechno by&nbsp;v&nbsp;ní vlastně mohla napáchat. Je&nbsp;přece zapotřebí vyřešit nejprve problémy 19. století, a&nbsp;to nejlépe podle receptů století osmnáctého. Potom (ale skutečně až&nbsp;potom) by&nbsp;mohla přijít na&nbsp;řadu řekněme i&nbsp;příroda, pokud s&nbsp;tím ovšem bude alespoň pět sedmin předsednictva souhlasit. Ostatně o&nbsp;přírodě se&nbsp;již stejně hovoří v&nbsp;předposledním bodu programu strany, takže věc je&nbsp;vlastně již částečně vyřešena.</span></p>
          <p class="chunk" data-nb-ref-number="84" data-nb-words="38" data-nb-chars="276"><span class="idea" data-nb-ref-number="84" id="idea84" data-nb-words="38" data-nb-chars="276">Nové iniciativy a&nbsp;nová netradiční hnutí, která v&nbsp;posledních desetiletích začínají stále razantněji působit v&nbsp;oblasti politiky, se&nbsp;mnohem více než fosilní strany klasického typu svým charakterem blíží představám o&nbsp;dynamické politice, které formuloval před sto lety Ostrogorski.</span></p>
          <p class="chunk" data-nb-ref-number="85" data-nb-words="156" data-nb-chars="1142"><span class="idea" data-nb-ref-number="85" id="idea85" data-nb-words="156" data-nb-chars="1142">Politické strany jsou vcelku dobře uzpůsobeny k&nbsp;vedení neustálé latentní občanské války. Mnohem méně však dokáží přispět k&nbsp;roz­uzlení problémů, které nejsou řešitelné válečnickým způsobem. Za&nbsp;kouřovou clonou jejich sterilních zápasů tyto problémy ve&nbsp;skutečnosti stále narůstají. Hlavní problém přitom tkví v&nbsp;tom, že&nbsp;prvořadým cílem zápasů politických stran je&nbsp;co&nbsp;nejúplnější ovládnutí hlavních pák centralizované moci. Centralizovaná moc, ať&nbsp;už&nbsp;se&nbsp;ocitne v&nbsp;rukou kohokoli, však sama představuje hlavní zdroj problémů nejzávažnějších. Výsledek snažení stran je&nbsp;tedy absurdní. V&nbsp;demokratickém soupeření usilují o&nbsp;maximalizaci své kontroly centralizované moci, aby tím údajně získaly prostor k&nbsp;vyřešení problémů, které jsou ve&nbsp;skutečnosti mnohdy právě důsledkem centralizované moci. Jedná se&nbsp;zcela zřejmě o&nbsp;bludný kruh, který by&nbsp;se&nbsp;mohl reprodukovat snad donekonečna, nebýt toho, že&nbsp;jedním z&nbsp;klíčových problémů je&nbsp;vyčerpávání zdrojů a&nbsp;doprovodné znečišťování prostředí, které opět mnohonásobně souvisí právě s&nbsp;fungováním vysoce centralizovaných politických útvarů. Sama existence politických stran je&nbsp;jedním z&nbsp;nutných důsledků této centralizace.</span></p>
          <p class="chunk" data-nb-ref-number="86" data-nb-words="127" data-nb-chars="876"><span class="idea" data-nb-ref-number="86" id="idea86" data-nb-words="127" data-nb-chars="876">Navrhované řešení mocenskou centralizaci nepředpokládá. Spočívá v&nbsp;nahrazení permanentních stran, svazujících své členy více či&nbsp;méně rigidními stanovami, skupinami dočasnými, které by&nbsp;byly tvořeny velice volně. Spojovaly by&nbsp;občany, jejichž cíle jsou sice dlouhodobější, zato však zcela konkrétní. Skupiny by&nbsp;se&nbsp;tvořily a&nbsp;přetvářely samy podle naléhavosti měnících se&nbsp;problémů. Byly by&nbsp;organizovány ad&nbsp;hoc, což by&nbsp;s&nbsp;sebou neslo celou řadu výhod. Především by&nbsp;se&nbsp;nevytvářely rigidní struktury, pro které je&nbsp;charakteristická tendence proměňovat se&nbsp;z&nbsp;nástroje řešení problémů ve&nbsp;svůj vlastní samoúčel. Běžná strana klasického typu spotřebuje jen na&nbsp;to, aby udržovala v&nbsp;chodu svou mašinérii, velkou část energie, které se&nbsp;jí&nbsp;pak nedostává při řešení skutečných problémů. Strana postupně osifikuje a&nbsp;její rituály se&nbsp;pro ni&nbsp;stávají podstatnější než cíle, kvůli kterým původně vznikla.</span></p>
          <p class="chunk" data-nb-ref-number="87" data-nb-words="108" data-nb-chars="751"><span class="idea" data-nb-ref-number="87" id="idea87" data-nb-words="108" data-nb-chars="751">Nezanedbatelnou výhodou takového systému by&nbsp;bylo, že&nbsp;občané mající odlišné názory na&nbsp;jeden problém by&nbsp;mohli beze všeho spolupracovat při řešení problému jiného. Nebude je&nbsp;rozdělovat stranická příslušnost, nýbrž spojovat snaha o&nbsp;nalézání věcných řešení. Fronty, ostře ohraničené nesnášenlivým partajničením, by&nbsp;se&nbsp;mohly promísit a&nbsp;rozplynout, život ve&nbsp;společnosti by&nbsp;přestal mít charakter latentní občanské války. Navíc by&nbsp;lidé, angažovaní současně ve&nbsp;větším množství takových skupin, neztráceli svoji autonomii a&nbsp;nehrozilo by, že&nbsp;se&nbsp;jejich aktivita vyčerpá dodržováním stranické kázně. Každý z&nbsp;nich by&nbsp;se&nbsp;mohl zítra klidně spojit se&nbsp;svým včerejším oponentem. Znamenalo by&nbsp;to&nbsp;velkou školu tolerance, zcela nepředstavitelnou ve&nbsp;světě na&nbsp;život a&nbsp;na smrt.</span></p>
          <p class="chunk" data-nb-ref-number="88" data-nb-words="48" data-nb-chars="335"><span class="idea" data-nb-ref-number="88" id="idea88" data-nb-words="48" data-nb-chars="335">Namísto toho, aby přístup k&nbsp;problému byl deformován zájmy a&nbsp;filozofií strany, vznikl by&nbsp;prostor pro věcné jednání. Stranická ortodoxnost by&nbsp;uvolnila místo střízlivému pohledu na&nbsp;věci takové, jaké jsou. Odpadla by&nbsp;nutnost postranního stranického taktizování s&nbsp;neustále kladenou otázkou: „Co když toto řešení prospěje také druhé straně?“</span></p>
          <p class="chunk" data-nb-ref-number="89" data-nb-words="25" data-nb-chars="174"><span class="idea" data-nb-ref-number="89" id="idea89" data-nb-words="25" data-nb-chars="174">Jakákoli zmínka o&nbsp;„většině“ by&nbsp;přestala vzbuzovat v&nbsp;nezávislých mystickou hrůzu, neboť složení oné většiny by&nbsp;se&nbsp;neustále měnilo v&nbsp;závislosti na&nbsp;charakteru řešeného problému.</span></p>
          <p class="chunk" data-nb-ref-number="90" data-nb-words="112" data-nb-chars="703"><span class="idea" data-nb-ref-number="90" id="idea90" data-nb-words="112" data-nb-chars="703">Politika by&nbsp;se&nbsp;stala mnohem realističtější. Zmizela by&nbsp;totiž povinnost stran a&nbsp;jejich představitelů rozdávat sliby napravo i&nbsp;nalevo, když přitom všichni tuší, že&nbsp;zdaleka ne&nbsp;všechny jsou míněny vážně a&nbsp;budou splnitelné. Odpadl by&nbsp;celý odpuzující mezičlánek boje o&nbsp;moc, který je&nbsp;dnes považován za&nbsp;nezbytný předpoklad toho, aby se&nbsp;problémy mohly začít řešit. Je&nbsp;pravděpodobné, že&nbsp;i&nbsp;poté by&nbsp;zbyly relikty stran, jejichž členové by&nbsp;se&nbsp;i&nbsp;nadále organizovali především kvůli dosažení svých vlastních zájmů. Tyto strany by&nbsp;se&nbsp;však už&nbsp;nadále nemohly halit do&nbsp;frází o&nbsp;svobodě a&nbsp;prosperitě pro všechny. Musely by&nbsp;začít bojovat s&nbsp;odkrytým hledím a&nbsp;riskovat, že&nbsp;ostatní časem přestanou brát jejich krásné řeči vážně.</span></p>
          <h2 id="televize-jako-symbol-pasivní-demokracie" class="chunk" data-nb-ref-number="91" data-nb-words="5" data-nb-chars="39"><span class="idea" data-nb-ref-number="91" id="idea91" data-nb-words="5" data-nb-chars="39">Televize jako symbol pasivní demokracie</span></h2>
          <p class="chunk" data-nb-ref-number="92" data-nb-words="37" data-nb-chars="248"><span class="idea" data-nb-ref-number="92" id="idea92" data-nb-words="37" data-nb-chars="248">Centralizovaná společnost jen stěží může být společností skutečně demokratickou, bez ohledu na&nbsp;to, zda se&nbsp;sama ústy svých aristokratických vůdců za&nbsp;takovou prohlašuje. Jedná se&nbsp;v&nbsp;lepším případě o&nbsp;pasivní demokracii, jejíž popis podal již Max Weber.</span></p>
          <p class="chunk" data-nb-ref-number="93" data-nb-words="101" data-nb-chars="680"><span class="idea" data-nb-ref-number="93" id="idea93" data-nb-words="101" data-nb-chars="680">Weber upozorňuje, že&nbsp;výraz „demokracie“ bývá často silně zavádějící. „Demos“ v&nbsp;podobě anonymní masy populace se&nbsp;ve&nbsp;větších útvarech nikdy nespravuje sám. Stále zůstává spravován a&nbsp;řízen, mění se&nbsp;pouze kritéria pro výběr těch, kdo mu&nbsp;budou vládnout. Takzvaná demokratizace, podle Webera, vůbec nemusí znamenat nárůst aktivního podílu ovládaných na&nbsp;řízení a&nbsp;správě; demokratizace společnosti se&nbsp;v&nbsp;této situaci projevuje zejména v&nbsp;tom, že&nbsp;do&nbsp;oblasti správy a&nbsp;řízení země může vstoupit více diletantů. Ty, kdo budou o&nbsp;věcech veřejných rozhodovat, neurčuje v&nbsp;demokracii libovůle vládce, nýbrž libovůle vůdců stran, do&nbsp;nichž se&nbsp;ti, kdo byli dříve ovládáni, spojili (Weber 1925/II.:677).</span></p>
          <p class="chunk" data-nb-ref-number="94" data-nb-words="71" data-nb-chars="560"><span class="idea" data-nb-ref-number="94" id="idea94" data-nb-words="71" data-nb-chars="560">Komunikace ve&nbsp;společnosti tímto způsobem „demokratizované“ zůstává i&nbsp;nadále rigidně hierarchizována a&nbsp;nadále pouze jednosměrná. Od&nbsp;padesátých let se&nbsp;ideálním médiem takové komunikace stává televize. Televize dokáže kombinací sluchových a&nbsp;zrakových vjemů vyvolávat iluzi spoluúčasti a&nbsp;přitom zároveň zvyšovat faktickou izolovanost a&nbsp;pasivitu diváků. Televize vyvolává pocit svrchované dramatičnosti zároveň s&nbsp;tím, jak diváka sociálně umrtvuje. Hraná dramatičnost a&nbsp;fingovaná spoluúčast dokáží zcela zakrýt jednostrannost komunikace, na&nbsp;níž je&nbsp;televize založena.</span></p>
          <p class="chunk" data-nb-ref-number="95" data-nb-words="46" data-nb-chars="363"><span class="idea" data-nb-ref-number="95" id="idea95" data-nb-words="46" data-nb-chars="363">Přesně podle všech pravidel pasivní demokracie skýtá televize naprostou iluzi volby, kdy příjemce může svobodně vybírat mezi řadou programů nabízejících s&nbsp;malými obměnami tentýž obsah. Jednostrannost působení, pasivita příjemců, pocit spoluúčasti a&nbsp;iluze svobodné volby postačí k&nbsp;účinné manipulaci průměrným občanem v&nbsp;podmínkách centralizované masové společnosti.</span></p>
          <p class="chunk" data-nb-ref-number="96" data-nb-words="93" data-nb-chars="633"><span class="idea" data-nb-ref-number="96" id="idea96" data-nb-words="93" data-nb-chars="633">Americký sociolog R. K. Merton hovoří o&nbsp;občanech, kteří mají díky televizi pocit spoluúčasti na&nbsp;dění ve&nbsp;všech klíčových oblastech planety. V&nbsp;iluzi, že&nbsp;jsou přímými účastníky světového dění, prosedí před svými televizory právě tolik času, kolik by&nbsp;jinak mohli věnovat úsilí o&nbsp;změnu běhu věcí ve&nbsp;svém bezprostředním okolí. Podle Herberta Marcuseho je&nbsp;úloha televize v&nbsp;systému konzumu natolik klíčová, že&nbsp;pouhé nefungování televize by&nbsp;mohlo ohrozit celý systém více než všechny krvavé politické revoluce. Politická manipulace prováděná v&nbsp;rámci vysoce centralizovaných útvarů je&nbsp;v&nbsp;dnešní době bez televize již prakticky nepředstavitelná.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./az_na_dno_blahobytu_011.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-RMBVqNwEzDcW++9jVyEQGMfdJYxexV/VkBR4VdP8m8I="></script>
  </body>
</html>