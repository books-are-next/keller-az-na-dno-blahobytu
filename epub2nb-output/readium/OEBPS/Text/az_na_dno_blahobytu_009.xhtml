<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>az_na_dno_blahobytu-5</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="az_na_dno_blahobytu-5" xml:lang="cs-CZ">
		<div class="Z-kladn--textový-r-meček">
			<p id="_idParaDest-10" class="MLP_uroven2_kapitola ParaOverride-1">Potřeby, konzum a&#160;příroda</p>
			<p class="MLP_text_bez1radku ParaOverride-1">Když roku 1972 na Stockholmské konferenci o&#160;životním prostředí indická ministerská předsedkyně Indíra Gándhíová prohlásila bídu existující v&#160;zemích třetího světa za největší světové ekologické znečištění, mohli si praví viníci blížící se ekologické katastrofy alespoň na chvíli oddechnout, neboť pozornost byla alespoň zatím odvrácena jiným směrem. Teprve o&#160;dvacet let později na ekologickém summitu v&#160;Rio de Janeiru uvedl malajsijský ministerský předseda věci opět na správnou míru. Upozornil na to, že i&#160;kdyby 90&#160;% méně zámožných obyvatel planety vymřelo hladem, skutečné znečištění klesne pouze o&#160;10&#160;%.</p>
			<p id="_idParaDest-11" class="MLP_uroven3_nadpis ParaOverride-1">Potřeby přirozené a&#160;potřeby vynucené</p>
			<p class="MLP_text_bez1radku ParaOverride-1">Na první a&#160;velice povrchní pohled by se mohlo zdát, že dnešní výroba a&#160;dnešní konzum jsou nutné, protože se vyrábí a&#160;konzumuje to, co lidé potřebují. Pokud by tomu tak skutečně bylo, byla by ekologická katastrofa bohužel neodvratná. Naštěstí tomu tak není. Že je tomu jinak, napadne nás, jakmile se zamyslíme nad tím, proč průměrný Američan spotřebuje 1,7krát více energie než Němec a&#160;dokonce 2,5násobek spotřeby průměrného Japonce. Potřebuje skutečně denně, měsíčně i&#160;ročně nechávat za sebou tak objemné haldy degradovaného odpadu? Spíše se zdá, že lidé potřebují právě tolik, nač zrovna mají. Právě podle tohoto kritéria dělí Alan Durning dnešních zhruba 5 miliard obyvatel zeměkoule do tří kategorií:</p>
			<p class="MLP_text ParaOverride-1">a) Nadměrní konzumenti. Tato miliarda lidí potřebuje jezdit co nejvíce a&#160;co nejrychleji autem, často potřebuje používat letadlo, někteří nutně potřebují letadla soukromá stejně tak jako soukromé jachty či ponorky. Všichni potřebují jíst hodně masa. Této skupině vévodí bezkonkurenčně obyvatelé Spojených států a&#160;Kanady, kteří každý den zkonzumují výrobky získané z&#160;kvanta surovin odpovídajícího jejich vlastní váze. Tito lidé zřejmě potřebují, aby na každého z&#160;nich připadlo osmkrát až devětkrát tolik škodlivých emisí, než kolik připadá na průměrného obyvatele naší planety. Roku 1988 nezbytně potřebovali, aby na každých 1&#160;000 obyvatel připadlo 572 (USA) nebo alespoň 446 (SRN) osobních automobilů. Letos jich už potřebují přirozeně více.</p>
			<p class="MLP_text ParaOverride-1">b) Za každým z&#160;těchto nadměrných konzumentů se pěšky plahočí jedna osoba z&#160;přibližně miliardy marginálních. Tito lidé mají stále bezmasou dietu, jejíž součástí je i&#160;více či méně kontaminovaná voda. Neprodukují téměř odpady, neboť nemají z&#160;čeho. Jejich hlavní potřeba se redukuje na přání nezařadit se mezi oněch 60 milionů nešťastníků, které každým rokem demografové odepisují z&#160;důvodů trvalé podvýživy.</p>
			<p class="MLP_text ParaOverride-1">Jinak jsou si ovšem tito lidé ve všem naprosto rovni se svými spoluobčany z&#160;kategorie a. Popírat to by znamenalo zpochybňovat hodnoty pokroku a&#160;humanity, o&#160;kterých dokáží velice vzletně hovořit nadměrní konzumenti.</p>
			<p class="MLP_text ParaOverride-1">c) Zbylé tři miliardy žijí víceméně obstojně. Jezdí převážně ve­řejnou dopravou anebo na kole, jedí pravidelně jídlo z&#160;obilovin, zeleniny a&#160;trochu masa, pijí vodu, která jim není dodávána v&#160;lahvích ani v&#160;plechovkách, a&#160;většinu odpadů dokáží sami recyklovat. Tito lidé stojí dnes v&#160;centru zájmu velkých firem, které se je svojí reklamou snaží přesvědčit, aby ve jménu ekonomického pokroku přejali životní styl nadměrných konzumentů (Korten 1991:180).</p>
			<p class="MLP_text ParaOverride-1">Je tedy zřejmé, že lidé, i&#160;když jsou si přirozeně naprosto rovni, mají až nepřirozeně různé potřeby. Je to způsobeno tím, že konzum je jen zdánlivě záležitostí individuální. Jeho charakter je určen charakterem společnosti, v&#160;níž konzument svých statků a&#160;služeb užívá. Velká část dnes již nutného konzumu v&#160;zemích, které jsme si zvykli považovat za vyspělé, je vynucena důsledky té úrovně konzumu, která v&#160;zemi existuje. Lidé ve vyspělých zemích byli ve značné míře zbaveni možnosti uspokojovat své základní potřeby způsobem, který jim v&#160;minulosti umožňovala příroda. Zničení přírody v&#160;důsledku ekonomického růstu vedlo k&#160;tomu, že obyvatelé vyspělých zemí mohou stále menší část svých přirozených potřeb uspokojovat jiným než nepřirozeným a&#160;umělým způsobem. V&#160;těchto zemích vzniká řada potřeb, které se staly potřebami pouze v&#160;důsledku ekonomického růstu. Jsou to potřeby ekonomickým růstem lidem vnucené. Lze je rozdělit do několika druhů (Hoogendijk 1991:56):</p>
			<p class="MLP_text ParaOverride-1">a) Potřeby kompenzující minulé ztráty. Patří sem například ty umělé bazény a&#160;plovárny, které vznikají v&#160;důsledku toho, že v&#160;řekách se už koupat nedá, stejně tak jako hřiště, vně kterých je pohyb vinou automobilů již příliš nebezpečný. Patří sem rekreační zařízení budovaná pro ty, kdo jsou po zbytek roku nuceni žít ve městech. Patrně sem budou brzy patřit také zařízení dávkující nezávadnou vodu a&#160;nezávadný vzduch.</p>
			<p class="MLP_text ParaOverride-1">b) Potřeby vyvolané nutností nápravy napáchaných škod. Druhou stranou blahobytu se stala rostoucí potřeba čisticích zařízení, úpraven vody, lapačů plynů, potřeba rekultivace, obnovy zničených lesů apod. Jedná se o&#160;oblast ekoindustrie, jejíž velké perspektivy jsou nejpádnějším důkazem krachu jedné civilizace. Brzy se zde mohou objevit nové položky napravující například různá nedopatření dnešních genetických experimentátorů.</p>
			<p class="MLP_text ParaOverride-1">c) Potřeby vytvořené minulým rozvojem. Jedná se např. o&#160;potřeby vytváření nových pracovních příležitostí pro ty, kdo ztratili své uplatnění v&#160;důsledku zavádění automatizace. Společnost, která tuto potřebu nepociťuje, riskuje, že brzy bude potřebovat silnější policii a&#160;snad i&#160;větší armádu. Patří sem též stále rostoucí potřeby transportu v&#160;důsledku separace funkcí, které dříve byly vykonávány na tomtéž místě.</p>
			<p class="MLP_text ParaOverride-1">Všechny vzpomenuté potřeby ve skutečnosti úroveň života příliš nezvyšují. Musí však být soustavně a&#160;s&#160;velkými výdaji naplňovány, nemá-li úroveň života v&#160;zemích s&#160;narušenou přírodou dramaticky poklesnout. Tyto potřeby se stávají právě tak nezbytnými jako berle pro člověka, který se sám zchromil. Lidé zkrátka potřebují řadu nových věcí jednoduše proto, že již přestaly existovat podmínky, ve kterých mohli své potřeby uspokojovat jednodušším způsobem.</p>
			<p class="MLP_text ParaOverride-1">Často se argumentuje tím, že ekonomický růst ve svých důsledcích údajně zvyšuje počet voleb, mezi nimiž se mohou lidé rozhodovat. Zapomíná se přitom na to, že tento růst jim zároveň některé volby definitivně znemožňuje. Může jít o&#160;naprosté banality, například o&#160;možnost jít se v&#160;létě bez vážného ohrožení zdraví opalovat k&#160;čisté vodě.</p>
			<p class="MLP_text ParaOverride-1">Řada nových nutností se stává lidskými potřebami teprve druhotně. V&#160;prvé řadě jsou to totiž potřeby systému. Obrovská mašinerie ekonomického růstu spotřebuje většinu energie a&#160;surovin, které jí procházejí, pouze k&#160;tomu, aby se udržela v&#160;chodu. Celý systém je přitom stále méně účinný, musí užívat stále více zdrojů (a produkovat odpovídající znečištění), aby realizoval stále spornější výstupy. Zatímco celková produkce Spojených států v&#160;letech 1946–1970 stoupla o&#160;120&#160;%, míra znečištění prostředí se za stejnou dobu zvýšila o&#160;700&#160;%. Státy reálného socialismu velice brzy dohnaly a&#160;předehnaly Západ v&#160;umění, jak z&#160;maxima vstupů vytěžit minimum potřebných výstupů a&#160;rozdíl rozprášit do ovzduší a&#160;vypustit do řek. V&#160;principu se však oba systémy, alespoň z&#160;hlediska nepřirozeného zatěžování přírody, odlišovaly spíše jen v&#160;kvantitě.</p>
			<p id="_idParaDest-12" class="MLP_uroven3_nadpis ParaOverride-1">Potřeby trhu</p>
			<p class="MLP_text_bez1radku ParaOverride-1">Mnohé z&#160;potřeb, které lidé bez ohledu na aktuální stupeň devastace přírody považují za své vlastní potřeby, jsou ve skutečnosti potřebami trhu, respektive potřebami jednotlivých firem na trhu soupeřících. Aby mohli producenti s&#160;úspěchem prodávat své zboží, musí toto zboží někdo spotřebovat. Pokud tomu tak není, existují dvě možnosti. Buďto producent zkrachuje, anebo se mu podaří přesvědčit dostatečný počet zákazníků o&#160;tom, že jeho výrobky ve skutečnosti neodkladně potřebují. Proto bývá na trhu nejúspěšnější ta výrobní aktivita, která uspokojuje potřeby, jež sama budí. Činit lidi uměle neuspokojenými je úlohou reklamy. Reklamní slogany jim sugerují, že zvýšení odbytu nejnovějšího pracího prostředku není ani tak v&#160;zájmu firmy, která prací prášky vyrábí, jako spíše v&#160;nejvlastnějším zájmu řadových hospodyněk, pro které již prací šlágr minulé sezóny není přece jen dost dobrý.</p>
			<p class="MLP_text ParaOverride-1">Je zvláštní, kolik teoretického úsilí ekonomů a&#160;kolik exaktnosti ekonomických matematiků spolu se sofistikovaností jejich počítačových programů je zapotřebí k&#160;tomu, aby se výstupem celého snažení nakonec stala stupidní reklama. Jen ve Velké Británii vzrostly výdaje na reklamu v&#160;letech 1950–1986 více než pětinásobně (ve srovnatelných údajích) a&#160;zadlužení konzumentů, poslušně respektujících pokyny reklam, dosáhlo roku 1988 již 17&#160;% jejich celkových příjmů. Před televizorem, tedy masmédiem, které zásobuje populaci reklamami nejvydatněji, prosedí průměrný Brit denně tři a&#160;tři čtvrtě hodiny, zatímco v&#160;roce 1955, kdy ekonomický růst nebyl ještě tak pokročilý, věnoval průměrný Brit televizi pouze asi dvě hodiny denně.</p>
			<p class="MLP_text ParaOverride-1">Německé televizní stanice vysílají denně celkem 456 minut reklamy. Podniky, propagující na obrazovkách německých konzumentů své výrobky nebo služby, vynaložily za rok 1991 na reklamu pět miliard marek. Reklamy na cukrovinky, bonbony a&#160;dorty se v&#160;rychlém sledu střídají s&#160;reklamami na zubní pasty chránící chrup před zhoubným vlivem nadměrné konzumace cukru.</p>
			<p class="MLP_text ParaOverride-1">Cíle reklamy jsou náročné. Musí přesvědčit nadměrné konzumenty, kterým v&#160;podstatě nic nechybí, že každým dnem přicházejí o&#160;spoustu zcela nezbytných věcí, bez nichž se již déle opravdu nemohou obejít. Přitom průměrný obyvatel kterékoli vyspělé země dnes jí, pije a&#160;obléká se přibližně stejně jako počátkem padesátých let. Inovace vynucené konkurencí však výrazně změnily technologii výroby statků i&#160;poskytování služeb. Strava se vyrábí pomocí pesticidů, šaty obsahují více umělých vláken a&#160;jsou prány v&#160;syntetických pracích prostředcích, pivo a&#160;cola se dodávají v&#160;plechovkách, automobily jsou těžší a&#160;výkonnější. Úkolem reklamy je přesvědčit konzumenta, že právě tyto změny bytostně potřeboval. Protože čistě rozumově jsou uvedené konzumní proměny stěží obhajitelné, apeluje se především na smysly. Nový výrobek je pokaždé jemnější, hebčí, voňavější a&#160;zářivější, než byl ten minulý. Pochopitelně také lépe chutná. Tyto smyslové vjemy, související s&#160;nižšími úrovněmi nervové soustavy, mají vyvážit tu nepříjemnou okolnost, že nový výrobek je zároveň zpravidla o&#160;něco dražší.</p>
			<p class="MLP_text ParaOverride-1">Výsledkem je, že dnes průměrný Američan konzumuje zhruba tolik jako dvacet Číňanů. Pokud by tato skutečnost měla svědčit o&#160;tom, že lidské potřeby jsou bez hranic a&#160;čekají jen na své naplnění konzumem, stěží bychom vysvětlili, proč je tedy zapotřebí tolika reklam a&#160;proč výdaje na ně musí tak příkře stoupat. Vysoký konzum Američanů je způsoben tím, že konkurence nutí výrobce obměňovat jejich výrobky co nejrychleji. Protože provozní kapitál musí růst, zákazníci musí kupovat. Jinými slovy: nutnost peněz si vynucuje výrobu, nutnost výroby prodej a&#160;nutnost prodeje nakupování. Protože základní potřeby skutečně nejsou neomezené, je součástí výroby v&#160;podmínkách trhu plánované zastarávání výrobků. Výsledkem je, že ve vyspělých zemích není celková produkce závislá na počtu obyvatel, ale na potřebách institucí, které organizují produkci a&#160;konzum.</p>
			<p class="MLP_text ParaOverride-1">Konkurence, která je nepochybně motorem výroby, se zároveň stává kontraproduktivní. Vynucuje si rychlou destrukci výrobků i&#160;strojů a&#160;vytváří stále nové potřeby na straně populace. Trh se v&#160;této záležitosti ostatně nemusí příliš vnucovat. Sociální charakter obyvatelstva vyspělých zemí tvoří přímo ideální terén pro tvorbu stále nových potřeb.</p>
			<p id="_idParaDest-13" class="MLP_uroven3_nadpis ParaOverride-1">Konzum jako azyl</p>
			<p class="MLP_text_bez1radku ParaOverride-1">V&#160;jedné ze svých posledních prací vyjádřil Erich Fromm rozhořčení a&#160;zklamání nad tím, že typický člověk moderní společnosti se stará především o&#160;to „mít“ a&#160;mnohem méně touží po tom autenticky „být“. Fromm kritizuje konzumní mentalitu, podle níž lidé sami sebe posuzují v&#160;prvé řadě v&#160;závislosti na tom, jakými spotřebními statky se dokázali obklopit. Fromm konstatuje, že konzumování je snad nejdůležitější formou vlastnění v&#160;průmyslových společnostech. Jejich mentalita nutí lidi, aby konzumovali stále více, protože to, co již jednou spotřebovali, je přestává uspokojovat. Pomíjivé užívání konzumních statků a&#160;jejich brzká výměna za statky nové vytváří bezvýchodný koloběh spotřebního nakupování. Je jen logické, že sebevyšší výroba a&#160;sebetrvalejší ekonomický růst nemohou v&#160;těchto podmínkách definitivně uspokojit nikoho. Vzniká typ „homo consumens“, který vyžaduje stálý růst produkce, protože bytostně lpí na stálém růstu osobní spotřeby, v&#160;jejíchž kategoriích definuje sám sebe i&#160;druhé lidi. S&#160;Frommovým popisem situace nelze nesouhlasit. Zároveň je však nutno upozornit, že by bylo velmi podivné, pokud by se běžný člověk v&#160;podmínkách moderní společnosti choval jiným způsobem.</p>
			<p class="MLP_text ParaOverride-1">V&#160;nejvyspělejších zemích dnes již zpravidla více než čtyři pětiny obyvatelstva v&#160;produktivním věku tvoří zaměstnanci státních či soukromých firem. Je to situace naprosto odlišná od všeho, co zde bylo v&#160;minulosti. Moderní společnost vznikla právě tím, že lidé byli vytrženi ze svých přirozených komunitních vztahů a&#160;jejich život ztratil bezprostřední kontakt s&#160;rytmem přírody. Není zapotřebí minulost nikterak idealizovat. Přítomnost však dokázala nabídnout pro velkou část lidí pouze příliš velké a&#160;sociálně nepřehledné organizace podřizující celý život produktivního člověka svému umělému rytmu, který sleduje cíle, jež zaměstnanci sami neformulují ani nekorigují.</p>
			<p class="MLP_text ParaOverride-1">Prostředí organizací se vyznačuje vysokou mírou odosobněnosti, jejich chod je podřízen neosobní logice předpisů a&#160;norem, které z&#160;jednotlivců všech úrovní hierarchie činí pouze lehce zaměnitelné vykonavatele vysoce formalizovaných pokynů. Jednotlivec (dokonce ani ten, který zastává v&#160;organizaci vyšší funkce) nekontroluje chod mašinerie. Ten se odvíjí mimo jeho vůli a&#160;bez ohledu na jeho soukromá přání. Neopakovatelnost osudů a&#160;pocitů jednotlivců je pro organizaci zcela irelevantní, efektivita fungování celku je založena právě na naprosté osobní indiferentnosti. Pocity hlubokého odcizení, které prožívají jednotlivé částečky organizovaného soukolí, jsou v&#160;této situaci spíše pravidlem než výjimkou.</p>
			<p class="MLP_text ParaOverride-1">Naproti tomu osobní soukromý konzum umožňuje lidem žít ve světě, který ve všem velice pečlivě respektuje právě jejich lidské rozměry. Konzumní zboží všeho druhu vytváří útulnou skutečnost, která je přesně šita na rozměry zákazníka. Zatímco svět velkých organizací odrazuje svou nepřehledností a&#160;s&#160;ní spojenou cizotou, svět konzumu naopak v&#160;každém ohledu respektuje právě ta měřítka, která také konzument pokládá za přirozená. Může proto sloužit jako ten nejpřirozenější útulek ve světě, který svojí předimenzovaností naopak nemůže zúčastněným nenahánět hrůzu.</p>
			<p class="MLP_text ParaOverride-1">Fromm má nesporně pravdu, když popisuje počínání nenasytných konzumentů obklopujících se stále novými a&#160;novými věcmi. Má pravdu, když na příkladu vlastníka nového vozu popisuje pocit triumfu, jenž zažívá ten, komu se poštěstilo nový předmět ovládnout. Počíná si však nerealisticky, když přesvědčuje čtenáře, aby se povznesli nad marnivé usilování o&#160;to mít a&#160;dali přednost mnohem hlubšímu postoji být. Lidé nepreferují první z&#160;postojů proto, že by byli pouze špatní, hamižní a&#160;malicherní. Mají ke svému postoji velice dobré důvody, i&#160;když si je nemusí vůbec uvědomovat. Svět, ve kterém je jim dáno žít, je prostě nutí získávat pod kontrolu konzumní statky, chtějí-li kontrolovat alespoň něco. Ekonomika i&#160;politika moderní společnosti fungují způsobem, který jim dokáže poskytnout nanejvýš jen těkavou iluzi jakékoli jiné kontroly.</p>
			<p class="MLP_text ParaOverride-1">Rituály konzumního chování jsou rituály bezbranných a&#160;zranitelných lidí, kteří se snaží vybudovat z&#160;cetek přinesených ze supermarketů alespoň jakousi ochranu před světem velkých organizací a&#160;velké politiky, hledícím s&#160;obludným a&#160;urážlivým nezájmem kamsi skrze a&#160;mimo ně. Filozofové mohou moralizovat, jak dlouho chtějí. Pokud bude mít svět lidí centralizovanou a&#160;megalomanskou podobu nerespektující přirozené lidské rozměry, nemůže nikdo očekávat, že lidé svoji obrannou reakci změní. Nechtějí nic jiného, než vymanit se alespoň částečně zpod všudypřítomné kontroly ekonomických a&#160;politických mechanismů, a&#160;nenalézají přitom jiný prostor než ten, který jim umožňuje jejich miniaturní svět konzumu se svými tak lidskými rozměry.</p>
			<p class="MLP_text ParaOverride-1">Je to pochopitelně do značné míry útočiště iluzorní, neboť konzumní chování ještě více posiluje moc tržních mechanismů i&#160;mechanismů, jimiž disponuje centralizovaná politická moc. Z&#160;hlediska běžného konzumenta však širší souvislosti nejsou příliš relevantní a&#160;sledování vzdálenějších důsledků vlastního jednání nebylo nikdy silnou stránkou lidského rozumu.</p>
			<p class="MLP_text ParaOverride-1">Moderní svět velkých organizací je do značné míry anonymní. V&#160;centralizované politice je zaměnitelný každý, protože systém je tvořen soustavou funkcí obsazovanou v&#160;principu bez ohledu na neopakovatelné osobní kvality dočasných držitelů. Tím důležitější je, aby v&#160;azylu soukromí mohl každý co nejplněji vyjádřit právě svoji zvláštnost. Konzumní zboží vyráběné sériově příliš neusnadňuje jednotlivcům jejich touhu vyjádřit svoji zvláštnost, neopakovatelnost a&#160;nezaměnitelnost. Ti, kdo si nemohou dovolit exkluzivní zboží vyrobené podle individuálního přání, mají v&#160;podstatě jedinou možnost&#160;– snažit se mít stále co nejvíce věcí nových, tedy takových, které druzí zatím ještě nemají. Jestliže jsou tržní výrobci nuceni vyrábět stále nové věci, nemají-li být vytlačeni z&#160;trhu, konzumenti jsou nuceni stále nové věci kupovat, nemají-li ohrozit svůj sociální status a&#160;mají-li si v&#160;moři masovosti uchovat alespoň zdání originálnosti a&#160;jedinečnosti pomocí něčeho, co tu ještě zaručeně nebylo.</p>
			<p class="MLP_text ParaOverride-1">Potřebu domáckého bezpečí i&#160;potřebu zakotvení vlastní individua­lity naplňují četné rituály konzumu. David Riesman v&#160;jedné ze svých studií popisuje životní dráhu průměrného Američana, při které jsou rituály přechodu, obvyklé v&#160;tzv. primitivních společnostech, vyznačeny přechodem ke spotřebě nového konzumního zboží. Od elektrického holicího strojku pro dospívajícího jinocha, přes první motocykl či automobil a&#160;později pračku a&#160;mrazničku pro nový manželský pár vyjadřují koupené věci to, co bylo v&#160;nevyvinutých společnostech vyjadřováno kolektivními obřady celé komunity. Podobně by bylo možno vzpomenout konzumní doprovod rituálů úcty či ještě lépe rituálů oslavných, v&#160;nichž dominantní úlohu hrají nově koupené věci.</p>
			<p class="MLP_text ParaOverride-1">Rituální chování tvoří pochopitelně antropologickou konstantu lidského rodu. Trh však umožňuje, aby jeho původně sociální charakter (účast všech členů komunity) byl nahrazován rituálním opatřováním věcí. Člověk se tak vrací do primitivnějších fází fylogeneze tím nejmodernějším způsobem, a&#160;jak poznamenává Hoogendijk: podle chování lidí v&#160;obchodních palácích je zřejmé, že v&#160;jádru stále zůstávají lovci a&#160;sběrači.</p>
			<p class="MLP_text ParaOverride-1">Je zbytečné chtít po lidech, aby svých konzumních rituálů zanechali. Ve společnosti, která je odrazuje svou neprůhledností, se nenechají připravit o&#160;útulné ostrůvky konzumního štěstí, kde vše má každou chvíli zcela novou vůni, nenapodobitelnou chuť a&#160;je tak hebké na dotek. To v&#160;kanceláři většina z&#160;nich nemá.</p>
			<p class="MLP_text ParaOverride-1">Konzumní rituál je jednou z&#160;mála aktivit, která nevyčerpává a&#160;neunavuje. Jako každý rituál navíc uklidňuje, neboť je signálem, že vše je na svém místě a&#160;vše se děje přesně tak, jak se dít má. Návody k&#160;použití spotřebních předmětů jsou ve vyspělých zemích zásadně i&#160;na zboží, s&#160;nímž si hravě ví rady malé dítě. Neustálé rady zákazníkům, že zástrčka se má dát do zásuvky a&#160;hrnec postavit při vaření na plotnu, mají v&#160;sobě cosi magického. U&#160;každého rituálu je svrchovaně důležité provádět zcela přesně i&#160;ten nejdrobnější úkon a&#160;jak je vidět, výrobci nechtějí ponechat zhola nic náhodě.</p>
			<p id="_idParaDest-14" class="MLP_uroven3_nadpis ParaOverride-1">Automobil jako droga</p>
			<p class="MLP_text_bez1radku ParaOverride-1">Osobní automobil se stal čítankovým příkladem sobectví člověka vedeného snahou privatizovat zisky ze svého počínání a&#160;zároveň na celou společnost rozložit příslušné náklady. Přesto však bývají k&#160;automobilistům sociologové snad až příliš krutí, když líčí jejich touhu po automobilu jako výraz snahy zvýšit a&#160;upevnil svůj sociální status prostřednictvím určité formy ostentativního konzumu. Co však mají řidiči dělat, když se narodili do společnosti, která jim neumožňuje prezentovat svůj status méně páchnoucím způsobem?</p>
			<p class="MLP_text ParaOverride-1">Občané vyspělých zemí nepoužívají své automobily zdaleka jen jako prostředky rychlého a&#160;pohodlného přemísťování. To je ostatně patrné i&#160;z&#160;toho, že počet řidičů ve všech zemích neustále přibývá, i&#160;když například v&#160;Británii koncem osmdesátých let je již v&#160;mnoha městech průměrná rychlost automobilů srovnatelná s&#160;rychlostí městských drožek 18. století a&#160;v&#160;pařížském provozu dosahují automobily průměrné rychlosti 7 km/h, tedy v&#160;průměru o&#160;2 km méně než drožky v&#160;době Balzaca. Jednou z&#160;příčin tak vysoké oblíbenosti tak pomalého dopravního prostředku je nepochybně skutečnost, že automobil plní funkci statusového symbolu.</p>
			<p class="MLP_text ParaOverride-1">W. Sachs, který analyzuje motorismus v&#160;historickém pohledu (viz Brüggemeier 1987), konstatuje, že drožka s&#160;kočím, dřívější znaky privilegovaného postavení, ztratily definitivně na atraktivnosti poté, co je předhonil vlak. Automobil však o&#160;něco později triumfoval tím, že dokázal nabídnout sílu stroje a&#160;přitom obnovit dřívější volnost pohybu neomezovanou jízdními řády ani nepohodlnými spolucestujícími. Automobil převzal funkci kočáru jako nositele vyššího statusu v&#160;několika ohledech: chrání cestující od prachu cest a&#160;námahy fyzického pohybu, dává jim pocit převahy nad těmi, kdo cestují kolektivně, spolu s&#160;pocitem důležitosti toho, kdo je nesen cizí silou, a&#160;konečně&#160;– nabízí podívanou pro všechny pěší stejně jako kdysi kočár.</p>
			<p class="MLP_text ParaOverride-1">Automobil funguje zpočátku jako luxusní dopravní prostředek. Na počátku století připomínají majestátní limuzíny i&#160;svým řešením staré ekvipáže aristokratů. V&#160;automobilu nalezli nejprve prestižní symbol podnikatelé, lékaři a&#160;vysocí úředníci, kteří se mohli vozit jako knížata, i&#160;když jim chyběla urozenost. S&#160;pomocí auta se dotyčné osoby stávaly nejen pány času a&#160;prostoru, ale také pány společnosti. Tato forma aristokratického automobilismu trvá prakticky až do druhé světové války&#160;– ještě počátkem třicátých let bylo v&#160;Německu motorizováno pouze 1&#160;% obyvatelstva.</p>
			<p class="MLP_text ParaOverride-1">V&#160;době mezi dvěma světovými válkami je rozvoj automobilového průmyslu spojován s&#160;otázkou národní velikosti. Automobil však od počátku plní také latentní funkci&#160;– pomáhá disciplinovat občany. Zatímco v&#160;minulosti cesty jako součást veřejného prostoru patřily v&#160;principu všem, s&#160;příjezdem automobilu se stává ze silnice výcvikový prostor vhodný pro trénování sebekontroly občanů. Od nynějška se každý musí chovat podle velice přesných a&#160;nekompromisních pravidel a&#160;musí tak činit dokonce ve svém vlastním životním zájmu. Nad dodržováním těchto pravidel bdí zvlášť pověření státní úředníci. Pouze v&#160;armádě a&#160;snad ve vězení panuje disciplína srovnatelná s&#160;disciplínou silničního provozu. Důsledná sebekontrola je pěstována pod sankcí nejtvrdší.</p>
			<p class="MLP_text ParaOverride-1">Celá drezura je natolik metodická, že v&#160;lidech pozvolna vzniká nová zkušenost&#160;– i&#160;když je silnice či ulice naprosto volná, nevyplatí se do ní vstupovat. Vzniká tak prostor, který je zároveň veřejný a&#160;do něhož se zároveň nedoporučuje vkročit, a&#160;právě tento prostor zaplňuje stále větší část jednotlivých měst i&#160;celé země.</p>
			<p class="MLP_text ParaOverride-1">Status motoristů je statusem lidí, kteří jsou nuceni a&#160;koneckonců i&#160;ochotni vykupovat své nadřízené postavení tou nejtužší disciplinovaností. Není divu, že automobilismus učaroval Hitlerovi. Již roku 1934 vyjádřil svůj hořký pocit z&#160;toho, že miliony pilných a&#160;udatných Němců nemají zatím své vlastní auto. Propříště nemá být automobil v&#160;Německu luxusem, musí se stát běžným předmětem lidové spotřeby. Toto přání se naplnilo beze zbytku, takže počátkem osmdesátých let jsou ročně silnice a&#160;dálnice Německa obohaceny 3&#160;400 tunami olova a&#160;v&#160;ovzduší přibývá každým rokem 5 milionů tun oxidu uhličitého. I&#160;když Hitler stačil vybudovat pouze 3&#160;500&#160;km dálnic, položil základy „průchozí společnosti“, která je ovládána jediným životním rytmem a&#160;které není schopna se postavit žádná lokální síla. Dálnice, která má spojovat lidi, zároveň rozbíjí krajinu, a&#160;to zcela bez ohledu na původní charakter přírody. Je ideálním nástrojem centralizovaného panství, neboť umožňuje snadný dohled i&#160;nad sebevzdálenějšími regiony. Od počátku sedmdesátých let se díky nim mohl např. zdesateronásobit nápor automobilové nákladní dopravy v&#160;rakouských Alpách. Nebezpečí onemocnění rakovinou plic se v&#160;tyrolských údolích zvýšilo 40krát, 42&#160;% stromů v&#160;Tyrolích je nemocných a&#160;300 tisíc lidí žijících podél dálnice trpí hlukem. Je to daň, kterou Rakousko platí za nižší ekonomickou integraci svých sousedů, členů ES.</p>
			<p class="MLP_text ParaOverride-1">Také naše cesta do Evropy bude do r. 2000 vydlážděna téměř 1&#160;000&#160;km dálnic. Naštěstí budou naše dálnice, na rozdíl od tyrolských, respektovat všechny požadavky zdravého životního prostředí. Česká vláda nám to garantovala svým prohlášením z&#160;19.&#160;8. 1992, takže o&#160;tom nelze pochybovat.</p>
			<p class="MLP_text ParaOverride-1">Již počátkem dvacátých let německé automobilové revue předpovídaly, že přijde den, kdy každý bude mít u&#160;svého domu garáž a&#160;v&#160;ní vlastní automobil. „Tento sen se naplní právě tak, jako se naplnil sen našich otců mít doma tekoucí vodu, plyn a&#160;elektrický proud,“ dodává redaktor jedné z&#160;těchto revuí.</p>
			<p class="MLP_text ParaOverride-1">Počátkem padesátých let se snu chopily reklamní agentury a&#160;učinily z&#160;automobilu symbol sociálního vzestupu a&#160;blahobytu. Reklama na vůz Ford Taunus z&#160;roku 1955 ukazuje hlavu rodiny stojící před naleštěným vozem a&#160;vysvětlující ostatním členům rodiny: „My jsme to dokázali. Nové auto stojí zde. Všichni sousedé leží v&#160;oknech a&#160;mohou vidět, jak se chystáme podniknout malý víkendový výlet. Ano, povedlo se to. Chceme přece mít něco ze života, koneckonců jsme kvůli tomu oba dva pracovali.“</p>
			<p class="MLP_text ParaOverride-1">V&#160;následujících letech to dokázali další a&#160;další a&#160;roku 1970 mohla mít konečně něco ze života více než polovina německých dělnických domácností (nutno ovšem odečíst ročně 9&#160;tisíc a&#160;počátkem osmdesátých let již 12&#160;tisíc těch, kdo právě v&#160;důsledku motorismu již nebudou mít ze života vůbec nic&#160;– 150 tisíc zmasakrovaných zajíců ročně pak již nehraje roli).</p>
			<p class="MLP_text ParaOverride-1">I&#160;když automobil ve vyspělých zemích dávno přestal být luxusní záležitostí a&#160;i když zácpy na dálnicích a&#160;zablokovaná města rapidně snížily časový zisk i&#160;radost řidičů z&#160;rychlosti, bez vozu se dnes již prostě nelze obejít. Auto se stalo drogou a&#160;lidé ho užívají, i&#160;když na to doplácejí. Zatímco roku 1957 utratila britská rodina na motorismus necelých 8&#160;% svého příjmu, roku 1987 již činily její výdaje na koupi a&#160;provoz automobilu 15&#160;% z&#160;příjmu. I&#160;když se za toto období příjmy průměrné britské rodiny ani ne zdvojnásobily, rodinné výdaje na transport vzrostly téměř čtyřikrát. Výdaje britské vlády na rozvoj motorismu vzrostly za stejné období třikrát. Nezanedbatelná část přírůstku zajištěného ekonomickým růstem tak byla věnována na to, aby lidé mohli bez ustání popojíždět tam a&#160;zpět.</p>
			<p class="MLP_text ParaOverride-1">Bylo by to zábavné a&#160;legrační, pokud by toto popojíždění zároveň drasticky neomezovalo svobodu ostatních, nevyčerpávalo neobnovitelné fosilní zdroje a&#160;nezamořovalo ovzduší i&#160;pro pěší a&#160;cyklisty. To, co bylo dříve bezplatné&#160;– tedy čistý vzduch, možnost neomezeného pohybu bez stresu, bezpečné ulice, klid při spaní&#160;– to vše bylo v&#160;důsledku rozmachu motorismu komercionalizováno a&#160;může být solventním zájemcům zajištěno jen díky stále novým a&#160;novým produktům, počínaje protihlukovými bariérami a&#160;zabezpečovací elektronikou konče. Ani prodej automobilů používajících bez­olovnatý benzin z&#160;těchto problémů mnoho neřeší. Automobilový průmysl si dnes ve jménu „ekologicky čistého auta“ zajišťuje nová odbytiště a&#160;odborníci tohoto průmyslu nové šance pro kariéru. To vše nic nemění na skutečnosti, že i&#160;to ekologicky nejčistší auto ničí alternativy nemotorizovaného života. V&#160;letech 1952–1988 stoupla ve Velké Británii frekvence cestování autem desetinásobně, zatímco cestování autobusem pokleslo na polovinu a&#160;frekvence cest na kole dokonce poklesla o&#160;80&#160;%. Automobil si podřídil nezanedbatelnou část veřejného prostoru. To, co kdysi začalo jako velký příslib osvobození, se změnilo v&#160;novou formu závislosti.</p>
			<p class="MLP_text ParaOverride-1">Lidé dnes používají automobily, které je prokazatelně ohrožují, minimálně ze dvou důvodů. Centralizace, vytvořená působením trhu a&#160;státní moci, vyvolala nutnost pohybovat se zcela rutinně v&#160;oblasti natolik rozlehlé, že to přesahuje možnosti nemotorizovaného pohybu. Ekonomický růst, který umožnil masový rozvoj motorismu, snížil v&#160;důsledku toho kvalitu životního prostředí, takže přišlo do módy masové víkendové a&#160;prázdninové přesouvání, kdy lidé ve svých automobilech vyhledávají místa, jejichž rekreační hodnotu automobilismus zatím ještě příliš nezdegradoval. Pochopitelně tímto způsobem degradují stále další a&#160;stále vzdálenější oblasti.</p>
			<p class="MLP_text ParaOverride-1">Druhý důvod rozmachu automobilismu souvisí s&#160;rozmachem konzumního stylu života obecně. Soukromý osobní automobil je významnou součástí toho, co je dopřáno kontrolovat i&#160;těm, kteří jinak nekontrolují vůbec nic. Také ten, kdo zhola nic neřídí, může řídit alespoň svůj automobil. Před dopravními značkami si jsou navíc všichni rovni.</p>
			<p class="MLP_text ParaOverride-1">Zároveň automobil umožňuje tolik žádanou individualizaci. I&#160;pokud nelze získat výjimečnost měněním auta každým druhým rokem, zůstává nicméně možné odlišit se tisíci drobnými úpravami od jakéhokoli jiného automobilu. I&#160;když jsou auta vyráběna sériově, zatímco řidiči nikoliv, bývá design automobilů nezřídka nápaditější než design jejich řidičů a&#160;majitelé aut působí mnohem majestátněji vsedě než vestoje. A&#160;tak tato kombinace pohodlnosti a&#160;touhy po vlastním, bezpečném a&#160;navíc zcela samohybném útočišti zanechává po sobě jen v&#160;malém Holandsku každoročně na půl milionu ojetých a&#160;odložených vraků.</p>
			<p id="_idParaDest-15" class="MLP_uroven3_nadpis ParaOverride-1">Potřeby politického režimu</p>
			<p class="MLP_text_bez1radku ParaOverride-1">Princip konkurence jako základ tržního hospodářství je založen na tom, že zákazníka lze přesvědčit o&#160;potřebnosti právě toho zboží a&#160;těch služeb, které poskytuje výrobce. Diktát podnikatelů je zákazníky vděčně přijímán, neboť dokáže využít nejistot i&#160;určité vykořeněnosti člověka v&#160;moderní společnosti. Osobní konzum dokáže vytvořit lahodnou a&#160;zářivou atmosféru bezpečného útočiště před anonymními silami neosobních mechanismů příliš velkých formálních organizací. Tato bariéra je příjemná na dotek a&#160;krásně voní. Lidé koneckonců berou i&#160;skvělou svěžest výfukových plynů vlastního automobilu, který je činí nezávislými na jízdních řádech. Stále nové a&#160;nové spotřební cetky je přesvědčují o&#160;tom, že i&#160;ve společnosti, které už dávno přestali rozumět, lze žít docela obstojně.</p>
			<p class="MLP_text ParaOverride-1">Společnost nakonec funguje jako velký hrací automat. Stačí do něj vložit potvrzení o&#160;určitém počtu odpracovaných hodin, automat se rozsvítí, zabliká a&#160;po stlačení příslušných tlačítek z&#160;něho začnou padat atraktivní výhry: limonády, horská kola, kiwi, hamburgery. Vše je hezky zabalené a&#160;zaručeně čerstvé. Ty společnosti, které podobný hrací automat nezkonstruovaly, jsou považovány za primitivní. Člověk vyspělé společnosti má nad nimi obrovskou převahu, neboť velice dobře ví, do kterého otvoru má vložit potvrzení a&#160;ze kterého otvoru mu začne padat zboží. Co se děje uvnitř, ho přitom nemusí příliš zajímat.</p>
			<p class="MLP_text ParaOverride-1">Z&#160;hlediska vyspělé společnosti je celá hra velmi dobře vymyšlena. V&#160;té míře, v&#160;jaké je společnost schopna poskytnout žádané statky, je schopna podmanit si a&#160;kontrolovat jednání svých členů. „V&#160;rozvinuté industriální společnosti převládá pohodlná, bezkonfliktní, demokratická nesvoboda, jež je znakem technického pokroku“ (Marcuse 1991:32). Za to, že osvobodila lidi od nedostatku, vyžaduje společnost jejich bezpodmínečnou konformitu ve všech podstatných věcech. Pokud by někdo s&#160;diktátem blahobytu nesouhlasil, má společnost v&#160;záloze stále připravenu nejvyšší hrozbu&#160;– hrací automat může být vypnut. Nesouhlas se systémem, který přece nechce nic jiného než blaho všech, by byl ostatně sám o&#160;sobě nesmyslný. Nikdo by na něm nevydělal, všechny může taková snaha jedině poškodit.</p>
			<p class="MLP_text ParaOverride-1">Systém, který lidem zaručuje blahobyt, se nemusí bát svobody občanů. Občan by byl nerozumný, pokud by své svobody využíval způsobem, jenž by mohl blahobyt jedině ohrozit. Na stejném principu fungují nejen systémy, které blahobyt skutečně poskytují, ale i&#160;ty systémy, které ho do budoucna pouze slibují. Teprve když se občan přesvědčí, že slib byl nereálný, je ochoten riskovat opozici proti systému, který ho zklamal. Právě to se přihodilo zemím reálného socialismu. Fronty na slibovaný blahobyt byly již tak dlouhé, že si jen málokdo uchoval přesvědčení, že na něho kdy ještě vůbec dojde řada. Lidé zvolili „pravdu a&#160;lásku“, které po krátkém čase začali pro jednoduchost říkat „prosperita“.</p>
			<p class="MLP_text ParaOverride-1">Pokud by věci mohly nadále fungovat tak, jako tomu bylo v&#160;zemích Západu v&#160;době jejich prosperity, bylo by vše velmi jednoduché. Podle ověřených receptů by bylo dosaženo blahobytu a&#160;ten by spolehlivě zaručil naprostou loajalitu drtivé většiny občanů. Rezignace na svobodu nesouhlasit by byla bohatě zaplacena výší průměrné životní úrovně. Nesouhlas by ztratil smysl a&#160;všichni by byli rádi, že už mají to, co chtěli. „Neboť totalitní neznamená jen teroristickou politickou organizaci společnosti, nýbrž i&#160;neteroristickou ekonomicko-technickou organizaci, která se uplatňuje manipulováním potřeb prostřednictvím tradičních zájmů. Totalitarismus znamená nejen zvláštní formu vlády nebo stranického panství, nýbrž i&#160;zvláštní systém výroby a&#160;rozdělování, který je zcela slučitelný s&#160;‚pluralismem‘ stran, novin, ‚vyrovnávajících se sil‘ etc.“ (Marcuse 1991:33).</p>
			<p class="MLP_text ParaOverride-1">V&#160;takové šťastné společnosti by se lidem dostalo naprosté svobody uvolňovat se v&#160;souhlasu s&#160;reklamou a&#160;vzniklý radostný konsensus by mohly narušovat snad jen asociální živly a&#160;naprostí blázni. Vznikla by společnost, v&#160;níž by téměř všichni měli téměř rovné šance na úspěch. Všichni by přitom věděli, že: „Úspěch velice závisí na tom, jak dobře se člověk na trhu prodá, jak dobře vyhádá svou ‚osobnost‘, jak pěkný ‚obal‘ má; zda je ‚veselý, bodrý, solidní, agresivní, spolehlivý, ctižádostivý‘; z&#160;jakého prostředí přichází, k&#160;jakému klubu patří a&#160;zda zná ‚správné‘ lidi. Žádaný typ osobnosti závisí do určité míry na odvětví, v&#160;němž chce člověk pracovat. Burzovní makléř, prodavačka, sekretářka, železničář, vysokoškolský profesor, hotelový manažer, každý z&#160;nich musí nabídnout odlišný druh osobnosti bez ohledu na své zvláštnosti&#160;– musí splnit jednu podmínku: odpovídat poptávce“ (Fromm 1992:114).</p>
			<p class="MLP_text ParaOverride-1">Podobná vize ovšem naší společnosti nehrozí. Lze se přít o&#160;to, je-li to dobře, anebo ne, skutečností však zůstává, že systém politické kontroly, dosahované prostřednictvím uspokojování uměle vyvolávaných potřeb, přestal být perspektivním a&#160;v&#160;zemích Evropy, kam se chystáme směřovat, se to již ví. Automat blahobyt spotřebovával příliš mnoho energie a&#160;nastal čas ho odstavit. Sociální kontrola praktikovaná vyspělými zeměmi si vynucovala mohutnějící potřebu výroby a&#160;tedy i&#160;spotřeby zbytečných věcí tak dlouho, až se celý systém zahltil svými vlastními odpady a&#160;zplodinami. Průmyslová společnost Západu příliš dlouho vydávala plýtvání za nezbytnou potřebu a&#160;její neumělá východní karikatura vydávala příliš dlouho ničení za budování. Produkce „společensky nutného plýtvání“ (Marcuse) sice dosud nestačila omrzet lačné konzumenty, dokázala však vyčerpat velkou část disponibilních zdrojů.</p>
			<p class="MLP_text ParaOverride-1">Podle Marcuseho prosperita a&#160;konzum snižují užitnou hodnotu lidské svobody. Lidé žijící v&#160;blahobytu ztrácejí důvod naléhat na právo na své vlastní sebeurčení. Proč také, když je jejich ovládaný život životem pohodlným. Rubem jejich hojnosti je však živořící příroda. Umírající příroda nám nyní dává ještě jednu a&#160;zdá se, že poslední šanci stát se opět svobodnými. Lidé vyspělých zemí mají vzácnou možnost otestovat skutečnou míru své vyspělosti. Pravdivé informace o&#160;skutečném stavu přírody jim umožňují rozhodnout se, zda chtějí čekat, až spokojený blahobyt zaplaví jejich konzumní útočiště splašky ekonomického růstu a&#160;pokroku. Spolu s&#160;Marcusem se budeme muset také my vážněji zamyslet, zda je „životní standard dosažený ve většině rozvinutých průmyslových oblastí skutečně vhodným vývojovým modelem. S&#160;ohledem na to, co tento standard z&#160;člověka a&#160;přírody udělal, je třeba se opět tázat, zda to stojí za oběti, které jsou na jeho ochranu přinášeny“ (Marcuse 1991:181).</p>
			<p id="_idParaDest-16" class="MLP_uroven3_nadpis ParaOverride-1">Konzum v&#160;pařeništi</p>
			<p class="MLP_text_bez1radku ParaOverride-1">Neustále rostoucí konzum vyhovuje právě tak výrobcům, soupeřícím na trhu o&#160;odbyt svých výrobků, jako politickým režimům, spoléhajícím na to, že dosažený nebo alespoň slibovaný blahobyt je nejjistější zárukou loajality občanů. A&#160;tak kromě přírody vyhovuje rostoucí konzum vlastně všem. Nicméně příroda, i&#160;když stojí v&#160;této otázce osamocena, ponechala si ve věci dalšího konzumu rozhodující právo veta. Uskutečňuje ho dnes především prostřednictvím tzv. skleníkového efektu.</p>
			<p class="MLP_text ParaOverride-1">Moderní společnost se ukázala být schopna během tří staletí spotřebovat zásoby fosilní energie, k&#160;jejichž vytvoření bylo zapotřebí mnoha milionů let. Nedokáže však zahladit stopy tohoto neskutečného rabování. Od poloviny minulého století vzrostla koncentrace oxidu uhličitého v&#160;atmosféře o&#160;25&#160;%. Otřesná je především rychlost, s&#160;níž k&#160;nárůstu koncentrace skleníkových plynů v&#160;celosvětovém měřítku dochází. Až do roku 1960 jsme přidali jen 20&#160;% skleníkových plynů v&#160;porovnání s&#160;jejich předprůmyslovou úrovní. V&#160;roce 1990 je to již 40&#160;%, a&#160;pokud nedojde k&#160;radikálnímu zvratu, bude nárůst činit roku 2030 již plných 100&#160;%. Za pouhých třicet let (od roku 1960) se v&#160;atmosféře zdvojnásobila koncentrace metanu, tedy plynu, který k&#160;rozvoji skleníkového efektu přispívá dnes jednou pětinou.</p>
			<p class="MLP_text ParaOverride-1">Z&#160;hlediska meteorologie je situace zcela zřejmá. Jedině v&#160;případě, že by se podařilo zredukovat užívání fosilních paliv o&#160;60&#160;% oproti současnému stavu, může se koncentrace oxidu uhličitého stabilizovat zhruba na dnešní úrovni. Pokud se to nepodaří, lze si jen stěží představit, jak by se daly odvrátit katastrofální důsledky plynoucí z&#160;neuvěřitelně rychlého oteplování klimatu.</p>
			<p class="MLP_text ParaOverride-1">Snížení emisí CO<span class="CharOverride-1">2</span> o&#160;plných 60&#160;% v&#160;měřítku celé planety však představuje neřešitelný politický problém. Pokud by totiž bylo povoleno každé zemi podílet se na budoucím znečištění atmosféry oxidem uhličitým zcela demokraticky, tedy podle počtu svého obyvatelstva, musely by například Spojené státy snížit dnešní spotřebu fosilní energie o&#160;plných 93,5&#160;%, zatímco Indie by si mohla dovolit, vzhledem ke svému počtu obyvatelstva, zvýšit dnešní spotřebu fosilních paliv dvaa­půlkrát. Zatímco Američané stěží přistoupí na tak drastické snížení spotřeby energie, Indové stěží pochopí, že by jejich nároky na energii měly být i&#160;do budoucna o&#160;tolik nižší, než jsou nároky Američanů.</p>
			<p class="MLP_text ParaOverride-1">Pokud by byl někdo ochoten vzít doslova frázi o&#160;vzájemné rov­nosti všech lidí, pokrytecky šířenou nadměrnými konzumenty, mohl by si spočítat, že žádoucí pokles spotřeby energie z&#160;fosilních paliv o&#160;60&#160;% by v&#160;budoucnu umožnil každému obyvateli naší planety spotřebovat ročně půl tuny ropy či jejího ekvivalentu. (Byl by to stále desetinásobek energie, s&#160;níž musel ročně vystačit rolník odkázaný na sílu zvířat, slunce a&#160;větru.) Celou tunu ropy však dnes spotřebuje nadměrný konzument pouze na to, aby svým automobilem ujel 11&#160;tisíc mil, tedy zhruba 18 tisíc km. Vytopení standardního britského přístřeší by během jedné sezóny vyčerpalo příděl fosilního paliva pro čtyři osoby. Tito lidé by tedy už nemohli ujet svým rodinným automobilem ani míli (Douthwaite 1992:196).</p>
			<p class="MLP_text ParaOverride-1">Na podobná radikální opatření nejsou nadměrní konzumenti připraveni a&#160;jejich politikové se proto snaží přírodu všemožně obelstít. Margaret Thatcherová například slibuje v&#160;květnu 1990, že Británie učiní vše pro to, aby snížila do roku 2005 celkové emise CO<span class="CharOverride-1">2</span> o&#160;plných 30&#160;%&#160;– jelikož úřad pro energii krátce před tím vypočetl, že britská spotřeba se zvýší během příštích 15 let právě o&#160;30&#160;%, neudělala předsedkyně vlády vlastně o&#160;nic více, než že se pateticky zavázala stabilizovat neudržitelnou spotřebu z&#160;roku 1990. O&#160;skutečné 60% redukci nemůže tedy být ani řeči, neboť nadměrní konzumenti zatím na ni nejsou připraveni. Při současném způsobu života však lidská společnost (respektive její nejbohatší pětina) spotřebovává každým rokem takový objem fosilních paliv, na jehož vytvoření potřebovala příroda zhruba jeden milion let.</p>
			<p class="MLP_text ParaOverride-1">I&#160;když opticky vše vypadá tak, jako bychom se svým konzumem obohacovali, ve skutečnosti se jím ochuzujeme. Přinejmenším se jím ochuzujeme o&#160;šanci nechat přežít své potomky. I&#160;kdyby měl konzum nadále růst o&#160;pouhých 0,5&#160;% ročně, emise oxidu uhličitého by nemohly při existujícím objemu výroby poklesnout, při všech úsporných ochranných opatřeních, ani o&#160;20&#160;%. Skleníkový efekt by byl tedy i&#160;v&#160;tom případě neodvratný.</p>
			<p class="MLP_text ParaOverride-1">Bylo by velice naivní domnívat se, že hrozbu skleníkového efektu automaticky odvrátí trh. Právě země s&#160;tradičními tržními vztahy přispěly a&#160;dále přispívají ke globálnímu oteplování klimatu nejvíce. Dosažitelnost další energie není v&#160;žádném případě pouze otázkou ceny. Pokud by byla energie zdražena natolik, že by to dokázalo srazit její spotřebu na míru, která by odstranila hrozbu skleníkového efektu, masa obyvatelstva vyspělých zemí by nemohla již nadále uspokojovat potřeby svého zbytnělého konzumu. Znamenalo by to konec ekonomické prosperity v&#160;jejím dnešním provedení.</p>
			<p class="MLP_text ParaOverride-1">Trh dokáže dodat zboží a&#160;služby těm, kdo si to zaplatí. Zvýšení cen energie, které by dokázalo snížit spotřebu fosilních paliv o&#160;60&#160;%, by zároveň znemožnilo masovou spotřebu, a&#160;tedy by rozvrátilo trh, který je právě na masovém odbytu závislý. Pro uspokojování potřeb těch, kdo by na to i&#160;po drastickém zvýšení cen energie měli, by nebylo zapotřebí budovat supermarkety. Cena energie nesmí zřejmě překročit určitou hranici, aby mohl trh ještě fungovat.</p>
			<p class="MLP_text ParaOverride-1">Navíc teoreticky platí, že trh je sám schopen regulovat cenu surovin a&#160;energie, pokud se stávají nedostatkovými. Cenovými úpravami motivuje hledání jiných forem energie a&#160;surovin. Dnešní situace je však odlišná. Lidstvo disponuje stále ještě takovými zásobami surovin a&#160;energie, že trh nemá důvod začít vysílat signály o&#160;jejich nedostatkovosti. Energie je ještě tolik, že si s&#160;její pomocí můžeme naše klima klidně uvařit. A&#160;teplotní čidla trh zřejmě nemá. Proč bychom zeměkouli třeba neusmažili, když na to máme? Neexistuje žádný tržní důvod, proč zavádět sankce za trochu více tepla, než je obvyklé. „Svobodný trh, tak jak je dnes praktikován, nezavádí žádné poplatky za ohrožování prostředí v&#160;důsledku nadměrné spotřeby paliva. Současný trh neposkytuje žádné přiměřené cenové signály ke snižování spotřeby znečišťujícího paliva a&#160;nevybírá od uživatelů ani producentů tohoto tepelného znečištění žádné pokuty“ (Crutzen, Müller 1988:140).</p>
			<p class="MLP_text ParaOverride-1">Hlavními viníky neutěšené situace jsou opět konzumenti vyspělých zemí. Oxid uhličitý, který se podílí na oteplování planety téměř ze dvou třetin, se z&#160;plných 90&#160;% uvolňuje při spalování fosilních paliv. Zbylých 10&#160;% přidávají důsledky ničení tropických pralesů, opět z&#160;velké části pro potřeby konzumentů vyspělých zemí. Neustále roste podíl transportu jak na spotřebě energie (motorismus dokáže využít energii pouze ze 17&#160;%), tak na celkovém znečištění. Přitom zůstává v&#160;zájmu energetických koncernů upravovat příslušné tarify nikoli v&#160;závislosti na riziku oteplování klimatu, nýbrž tak, aby byl umožněn rostoucí odběr proudu a&#160;plynu spotřebiteli. Výsledkem je, že osmdesátá léta představují zatím nejteplejší dekádu zaznamenanou od počátků meteorologických měření.</p>
			<p id="_idParaDest-17" class="MLP_uroven3_nadpis ParaOverride-1">Případ McDonald’s</p>
			<p class="MLP_text_bez1radku ParaOverride-1">Relativnost potřeb, nepřirozenost konzumu a&#160;utrpení přírody, která to vše hradí, lze ilustrovat na jednom ze zvlášť podařených symbolů centralizované konzumní společnosti&#160;– na oblíbených hamburgerech firmy McDonald’s. Právě tato firma dokázala přímo ukázkově spojit rychlou službu zákazníkům s&#160;rychlou devastací přírody, obojí v&#160;měřítku celé planety.</p>
			<p class="MLP_text ParaOverride-1">Veškerá technologie její produkce je postavena na naprostém ignorování hodnoty všeho, co nemá podobu umaštěného hamburgeru. Jeho výroba je v&#160;pravém slova smyslu internacionální: podílí se na ní několik kontinentů. Nákladný transport polotovarů hradí zdánlivě zákazník, ve skutečnosti jde úhrada na konto těch, kteří se ještě nenarodili.</p>
			<p class="MLP_text ParaOverride-1">Americké restaurace s&#160;hamburgery se výrazně zapojily do procesu devastace rovníkových pralesů zemí Střední Ameriky, především Kostariky a&#160;Guatemaly (de la Court 1990:43). V&#160;prvé z&#160;uvedených zemí je ročně likvidováno 50 až 70 tisíc hektarů lesa, vše kvůli dobytku, jehož maso je poté z&#160;95&#160;% vyvezeno pro potřeby rychlého stravování. I&#160;když dnes tvoří již více než jednu třetinu rozlohy této středoamerické země rychle erodující pastviny, spotřeba masa v&#160;Kostarice stejně jako v&#160;Guatemale klesá. Klesají ovšem také výkupní ceny masa, neboť na svobodném trhu soupeří s&#160;Kostarikou o&#160;přízeň nadměrných konzumentů i&#160;sousední země. Nepříznivá bilance zahraničního obchodu (ceny dováženého obilí, ovoce i&#160;zeleniny rostou) nutí zemi rozšiřovat dále pastviny na úkor dalších stovek a&#160;tisíců hektarů pralesa.</p>
			<p class="MLP_text ParaOverride-1">McDonald’s zná i&#160;další způsoby, jak spolehlivě devastovat pří­rodu. Například jeho podniky v&#160;Německu zpracovávají sice výhradně tuzemské hovězí (každý den 500 kusů), avšak kromě hořčice a&#160;majonézy, které pocházejí z&#160;Bavorska, se jedná o&#160;produkt vpravdě mezinárodní. Houska vyrobená z&#160;amerického obilí je plněna sýrem a&#160;bramborami z&#160;Holandska, hlávkovým salátem ze Španělska (v&#160;zimě z&#160;Kalifornie), cibule a&#160;kečup jsou přiváženy z&#160;USA, pohárek na colu pochází z&#160;Kanady, obal ze Skandinávie je potištěn v&#160;Německu a&#160;tvarován ve Francii. Snad jen kromě letadel a&#160;lodí transportujících polotovary je zde všechno na jedno použití.</p>
			<p class="MLP_text ParaOverride-1">Jak vidno, hamburger je zhotovován na stejném principu, na jakém funguje moderní centralizovaný stát. Podle tohoto principu lze jakoukoli lokální potřebu uspokojit zdaleka nejlépe, využijeme-li k&#160;tomu zdrojů mobilizovaných vně lokality. Výhodou celého systému je unifikace, která usnadňuje hromadnost výroby v&#160;případě hamburgeru a&#160;rozhodování v&#160;případě suverénního státu. Jeho velkou nevýhodou je ovšem obrovská energetická náročnost. Pokud by vyplýtvaná energie měla být plně hrazena (a to včetně bezprostředních i&#160;vzdálenějších ekologických dopadů), snadno by se hamburgery mohly stát cenově nedostupnými i&#160;pro majitele firmy. Pokud by, analogicky, měla být vyplýtvaná energie započtena do nákladů na provoz státu, daňoví poplatníci by tento provoz nikdy nemohli pokrýt. Proto výrobci hamburgerů i&#160;provozovatelé států, aby si udrželi své živnosti, sahají k&#160;jednoduchému úskoku. Tváří se, že všechna energie, kterou při svém podnikání marnotratně vyplýtvali, má hodnotu srovnatelnou s&#160;náklady na její získání. Jak případně poznamenává Douthwaite, je to jako kdybychom se domnívali, že hodnota našich úspor je dána cenou lístku na autobus, kterým se svezeme do spořitelny.</p>
			<p class="MLP_text ParaOverride-1">Popsanou strategii lze praktikovat pouze do té doby, než v&#160;souvislosti s&#160;nevratným úbytkem neobnovitelných zdrojů dále pronikavě vzrostou náklady na jejich těžbu. Již počátkem příštího tisíciletí má ostatně těžba ropy v&#160;USA spotřebovávat více energie, než kolik bude obsahovat ropa vytěžená. Teprve potom zřejmě dojde k&#160;přehodnocení stanoviska na skutečnou cenu fosilní energie. Lidé si snad uvědomí, že není možno cenově zvládnout ani dnešní způsob výroby hamburgerů, ani dnešní způsob reprodukce mocenských útvarů. Není však zaručeno, že toto prohlédnutí proběhne v&#160;atmosféře happy endu. Může k&#160;němu dojít v&#160;atmosféře až nepříjemně přehřáté.</p>
		</div>
</body>
</html>